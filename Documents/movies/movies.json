[
	{"url": "http://www.delfi.lt/veidai/kinas/i-kino-ekranus-grizta-kultiniai-gelbetojai.d?id=74675122", "title": ["\u012e kino ekranus gr\u012f\u017eta kultiniai \u201eGelb\u0117tojai\u201c"], "text": ["Toks rezultatas serialui \u201eGelb\u0117tojai\u201c u\u017etikrino viet\u0105 Gineso rekord\u0173 knygoje (vis\u0173 laik\u0173 \u017ei\u016brimiausias televizijos \u0161ou), o jame vaidinusius aktorius pavert\u0117 milijonus u\u017edirban\u010diomis \u017evaig\u017ed\u0117mis.", "\u0160iandien sunku rasti \u017emog\u0173, neprisimenant\u012f sul\u0117to ir velni\u0161kai seksualaus P. Anderson b\u0117gimo vandenyno pakrante ar nesvajojusio u\u017eaugus darbuotis paj\u016bryje.", "Prisimin\u0119 kultinio serialo \u0161lov\u0119, Paramount Pictures jau bir\u017eelio 16-\u0105j\u0105 Lietuvoje pristatys jo pagrindu sukurt\u0105 film\u0105 \u201eGelb\u0117tojai\u201c, kuriame pagrindinius vaidmenis atliks kar\u0161\u010diausi Holivudo vyrukai - ", " ir Dwayne'as Johnsonas.", "Pastarojo teigimu, naujasis filmas bus \u201ekar\u0161tesnis ir atviresnis\u201c u\u017e savo pirmtak\u0105. \u201eSerialas buvo skirtas \u0161eimyninei auditorijai. Na, o mes orientuojam\u0117s \u012f suaugusiuosius, tad j\u0173 akys i\u0161vys pikanti\u0161kas, kar\u0161tas ir daug atviresnes scenas. Be to, m\u016bs\u0173 \u201eGelb\u0117tojuose\u201c daugiau humoro, tad pasiruo\u0161kite juoktis\u201c \u2013 tikina Uola Holivude pramintas aktorius.", "\u201eGelb\u0117tojai\u201c surinko itin \u017evaig\u017edi\u0161k\u0105 aktori\u0173 kolektyv\u0105 \u2013 Zacui Efronui ir ", " filme talkins Mis Pasaulis Priyanka Chopra, aktor\u0117s Alexandra Daddario ir Kelly Rohrbach, o TV serialo gerb\u0117jams paruo\u0161tas ir papildomas saldainiukas \u2013 epizodiniuose vaidmenyse pasirodys ", " ir pati ", "!", "Anot filmo \u201eGelb\u0117tojai\u201c siu\u017eeto, papl\u016bdimio gelb\u0117toj\u0173 komandai vadovaujantis uolus ir itin entuziastingas vyrukas Mi\u010das (aktorius Dwayne Johnson) sulaukia pastiprinimo - \u012f jo komand\u0105 kviestiniu gelb\u0117toju pakvie\u010diamas buv\u0119s olimpietis, itin savimi patenkintas \u201etu\u0161tutis\u201c Metas (akt. Zac Efron). Dviej\u0173 did\u017eiuli\u0173 ego susid\u016brimas, tuo pat metu Metui dar ir bandant \u201epakabinti\u201c \u017eavi\u0105 koleg\u0119 Samer (akt. Alexandra Daddario), sukurs begal\u0119 juoking\u0173 situacij\u0173. Ta\u010diau juokus jau bir\u017eelio 16-\u0105j\u0105 teks mesti \u0161alin ir pasistengti dirbti kartu, kai papl\u016bdimyje narkotin\u0119 operacij\u0105 u\u017esuks paslaptinga nusikalt\u0117l\u0117 Viktorija (akt. Priyanka Chopra)...", "Filmo anonsas:"], "date": ["2017 m. gegu\u017e\u0117s 18 d. 11:09"], "id": "74675122"},
{"url": "http://www.delfi.lt/veidai/kinas/specialiai-delfi-is-kanu-atidarytas-70-asis-kanu-kino-festivalis-bandys-suzibeti-ir-lietuva.d?id=74672708", "title": ["Specialiai DELFI i\u0161 Kan\u0173: atidarytas 70-asis Kan\u0173 kino festivalis, bandys su\u017eib\u0117ti ir Lietuva"], "text": ["\u0160iemet Kanus prad\u0117jo linksniuoti, kai festivalio programa dar net nebuvo paskelbta. Sumai\u0161tis kilo d\u0117l renginio plakato, kuriame pavaizduotai Claudijai Cardinale buvo palieknintas liemuo ir kojos. Organizatoriai buvo akimirksniu apkaltinti seksizmu, pati Claudija para\u0161\u0117 oficial\u0173 parei\u0161kim\u0105, teigiant\u012f, kad plakate ji \u2013 tai visai ne ji, o tik simbolis, nepretenduojantis \u012f tikrov\u0119, feminist\u0117s kalb\u0117jo apie feminizm\u0105, o nuomoni\u0173 lyderiai guod\u0117si, kad feminist\u0117s pasidar\u0117 nebevaldomos.", "\u0160ia prasme Kanai niekada nebuvo tik apie kin\u0105. Juk b\u016btent \u010dia pagrindine naujiena gali tapti ne filmas, o tai, kad L. von Trieras nusi\u0161nek\u0117j\u0119s i\u0161rei\u0161k\u0117 simpatij\u0105 naciams.", "Ir tikrai tik \u010dia, kino sal\u0117je u\u017egesus \u0161viesoms, jau daugel\u012f met\u0173 atsiranda nors vienas \u017emogus, tyloje r\u0117kiantis \u201eRaouuul!\u201c. \u010cia persipina politika, glam\u016bras, verslas, skandalai, menas, begalin\u0117s eil\u0117s ir \u2013 jei pasiseks \u2013 vakar\u0117liai. Beveik dviems savait\u0117ms miestas tampa Europos \u0161irdimi, plakan\u010dia 24 kadr\u0173 per sekund\u0119 ritmu, o jos sukeltos bangos visus metus formuoja likusio pasaulio kult\u016brin\u012f land\u0161aft\u0105.", "Ir vis d\u0117lto kinui \u010dia rezervuota i\u0161skirtin\u0117 vieta. Neatsitiktinai net kinu ypatingai nesidomintis \u017emogus neabejotinai yra mat\u0119s bent vien\u0105 film\u0105, kurio premjera \u012fvyko Kanuose. Pavyzd\u017eiui, prie\u0161 dvejus metus b\u016btent \u010dia \u017ei\u016brov\u0173 akis pirm\u0105kart i\u0161vydo animacinis filmas \u201eI\u0161virk\u0161\u010dias pasaulis\u201c ir naujoji \u201ePa\u0161\u0117lusio Makso\u201c dalis. K\u0105 jau kalb\u0117ti apie vis\u0173 \u017einomus re\u017eisierius, kuri\u0173 karjeroje Kanai suvaidino lemiama vaidmen\u012f: J.-L. Godardas, Q. Tarantino, M. Scorsese ir daugelis kit\u0173.", "\u0160iemet nuo pagrindiniame konkurse ir paralelin\u0117se programose dalyvaujan\u010di\u0173 re\u017eisieri\u0173 pavard\u017ei\u0173 i\u0161ties u\u017eima kvap\u0105. Savo pirmos nakties teise \u2013 n\u0117 vienas sveiko proto prodiuseris ar re\u017eisierius nepasakys \u0161itam festivaliui \u201ene\u201c \u2013 jubiliejiniai Kanai pasinaudojo nesidrov\u0117dami: nuo R. Polanskio iki S. Coppolos, nuo naujausio C. Lanzmanno iki paskutinio A. Kiarostamio filmo.", "\u010cia surinkti bema\u017e dvi de\u0161imtys autori\u0173, k\u016brusi\u0173 ir kurian\u010di\u0173 aktualiausi\u0105 ir \u012fdomiausi\u0105 \u0161iuolaikin\u012f kin\u0105. Plius, nema\u017eai debiutant\u0173, kuriems tikrai bus \u012f k\u0105 lygiuotis.", "Atskiro pamin\u0117jimo vertas austras ", ", po penkeri\u0173 met\u0173 pertraukos sugr\u012f\u017etantis \u012f festival\u012f su filmu \u201eLaiminga pabaiga\u201c. Jis \u2013 vienas nedaugeli\u0173, laim\u0117jusi\u0173 pagrindin\u012f festivalio priz\u0105 du kartus. Ma\u017ea to \u2013 du kartus i\u0161 eil\u0117s.", "Ne\u017einia, kaip re\u017eisieriui baigsis \u0161iemet, ta\u010diau su jo k\u016bryb\u0105 pa\u017e\u012fstami \u017emon\u0117s puikiai \u017eino, kad i\u0161 paties filmo laimingos pabaigos tik\u0117tis tikrai neverta.", "M. Haneke \u201eLaiminga pabaiga\u201c i\u0161trauka:", "Atsirado vietos ir lietuviams. Pagrindiniame konkurse \u0161iemet rungiasi Lietuvos kino centro paremtas Sergejaus Loznicos filmas \u201eNuolankioji\u201c. Paralelin\u0117je programoje \u201eDvi re\u017eisieri\u0173 savait\u0117s\u201c pristatomas \u0160ar\u016bno Barto \u201e\u0160erk\u0161nas\u201c. Beje, festivalio atidarymo filmas prasideda pok\u0161tu apie Vilni\u0173. Sutapimas? Baikit, nemanau.", "Ta\u010diau nepaisant ne\u012ftik\u0117tinos \u012f\u017eymi\u0173 re\u017eisieri\u0173 ir ilgai laukt\u0173 film\u0173 premjer\u0173 koncentracijos, jau dabar galima prognozuoti, kad did\u017eiausio a\u017eiota\u017eo jubiliejiniuose Kanuose sulauks ne filmas, bet serialas. Po ilgos pertraukos prie kino k\u016brybos gr\u012f\u017e\u0119s arthauso myl\u0117toj\u0173 dievukas Davydas Lynchas svarbiausioje pasaulyje kino platformoje parodys dvi pirm\u0105sias \u201eTvin Pykso miestelio\u201c t\u0119sinio serijas.", "\u201eTvin Pykso miestelis\u201c anonsas:", "Prie\u0161 26 metus \u0161is serialas, tyliai parodytas naktiniame eteryje, suk\u0117l\u0117 \u2013 nepabijosiu \u0161io \u017eod\u017eio \u2013 tikr\u0105 revoliucij\u0105 televizijos industrijoje. Toki\u0105, kad fanai iki \u0161iol kuria teorijas apie tai, kas gi atsitiko ma\u017eame Amerikos miestelyje, kur staiga buvo rastas vis\u0173 gyventoj\u0173 numyl\u0117tin\u0117s k\u016bnas. Raudonai apsireng\u0119s atbulai kalbantis ne\u016b\u017eauga, pel\u0117dos, kurios yra ne tai, kuo atrodo, ilgaplaukis Bobas ir \u017emogus be rankos, didingos pu\u0161ys, pyragai ir daug \u2013 labai daug \u2013 velni\u0161kai puikios kavos. Sako, net Gorba\u010diovas yra skambin\u0119s Bu\u0161ui, nor\u0117damas su\u017einoti, kas vyks kitoje serijoje \u2013 kas, po galais, nu\u017eud\u0117 Lor\u0105 Palmer?", "Paskutin\u0117se serijose D. Lynchas i\u0161prana\u0161avo, kad herojai susitiks po 25 met\u0173. Pra\u0117jo kiek daugiau, bet prana\u0161yst\u0117 pildosi. Ko gero, \u0161\u012fkart revoliucijos nebus. Laikai pasikeit\u0117, pasikeit\u0117 ir televizija, kurioje nuo 1993-\u0173j\u0173 pasirod\u0117 ne vienas \u201eTvin Pykso\u201c inspiruotas serialas, \u0161alia begal\u0117s kit\u0173 \u2013 nuo \u201eDingusi\u0173\u201c iki \u201eSosto kar\u0173\u201c.", "Ir vis d\u0117lto, beveik neabejoju, kad re\u017eisierius nenuvils: kad ir k\u0105 galvotume apie jo filmus, jis tikrai niekada nesileido \u012f kompromisus su savo vizija (vienintel\u0117 i\u0161imtis \u2013 Franko Herberto \u201eKopos\u201c ekranizacija, bet apie mirusius \u2013 arba gerai, arba nieko). Turb\u016bt, tod\u0117l ir sugeb\u0117jo visada i\u0161likti aktualus. Ir \u0161iuo po\u017ei\u016briu jiedu su Kan\u0173 kino festivaliu yra steb\u0117tinai pana\u0161\u016bs.", "Akimirkos i\u0161 festivalio atidarymo:"], "date": ["2017 m. gegu\u017e\u0117s 18 d. 08:46"], "id": "74672708"},
{"url": "http://www.delfi.lt/veidai/kinas/filmo-karalius-arturas-kalavijo-legenda-recenzija-stilinga-rezisieriaus-g-ritchie-kelione-i-viduramzius.d?id=74623934", "title": ["Filmo \u201eKaralius Art\u016bras: Kalavijo legenda\u201c recenzija: stilinga re\u017eisieriaus G. Ritchie kelion\u0117 \u012f viduram\u017eius"], "text": ["Ir dabar, \u0161iek tiek atsi\u017evelg\u0119s \u012f savo gerb\u0117j\u0173 norus, Guy\u2018us Ritchie\u2018is kvie\u010dia \u012f originaliai atrodan\u010di\u0105, nutr\u016bktgalvi\u0161k\u0105 ir labai linksm\u0105 kelion\u0119 po viduram\u017eius, kuriuose karaliauja chaosas, magija ir mirtis, o legendos bei mitai atgyja.", "Nu\u017eud\u0119s savo brol\u012f, Anglijos karali\u0173 Uter\u012f, \u012f \u0161alies sost\u0105 atsis\u0117da piktavalis ir vald\u017eios i\u0161tro\u0161k\u0119s Vortiganas. S\u0117damas baim\u0119, jis u\u017ekariauja vis daugiau \u017eemi\u0173, o jam pasiprie\u0161inti nedr\u012fsta niekas. Ta\u010diau, po daugelio met\u0173, niekuo neypating\u0105 dien\u0105, vis\u0105 Anglij\u0105 sukre\u010dia vienas nutikimas.", "Niekam ne\u017einomas vaikinas i\u0161 akmens i\u0161traukia u\u017ekeikt\u0105 karaliaus Uterio kalavij\u0105, kurio d\u0117ka galima nu\u017eudyti Vortigan\u0105 ir pagaliau atne\u0161ti karalystei ramyb\u0119. Ir to vaikino vardas \u2013 Art\u016bras.", "Turb\u016bt kiekvienas yra gird\u0117j\u0119s legend\u0105 apie karali\u0173 Art\u016br\u0105, jo magi\u0161k\u0105 kalavij\u0105 Ekskalibur\u0105 ir apvaliojo stalo riterius. \u0160ia tema yra para\u0161yta nema\u017eai knyg\u0173, sukurta televizini\u0173 serial\u0173 ir pilnametra\u017ei\u0173 kino film\u0173, kuriuose savaip yra interpretuojama \u0161i \u017eymi legenda.", "Skirtingos vizijos, ypa\u010d kine, leid\u017eia dar labiau prisiartinti prie visokiausi\u0173 teorij\u0173 apie karaliaus Art\u016bro egzistavim\u0105, tod\u0117l nenuostabu, jog did\u017eiausios Holivudo studijos, kaskart sumanydamos film\u0105 apie \u0161i\u0105 asmenyb\u0119, stengiasi pristatyti ka\u017ek\u0105 naujo.", "Mano nuomone, labiausiai pavykusiais filmais, paremtais legenda apie karali\u0173 Art\u016br\u0105, yra keturios juostos \u2013 1953 met\u0173 klasikinis pasakojimas \u201eApvaliojo stalo riteriai\u201c, 1981 metais pasirod\u0119s kultinis \u201eEkskaliburas\u201c, 1995 met\u0173 filmas \u201ePirmasis riteris\u201c ir tikrovi\u0161ka 2004 met\u0173 re\u017eisieriaus Antoine Fuqua vizija \u201eKaralius Art\u016bras\u201c. Ir dabar, po naujojo G. Ritchie\u2018io filmo per\u017ei\u016bros, gal\u0117\u010diau prie i\u0161vardint\u0173 ir originaliai atrodan\u010di\u0173 juost\u0173 priskirti film\u0105 \u201eKaralius Art\u016bras: Kalavijo legenda\u201c.", "\u0160i istorija yra paremta tiek klasikin\u0117s legendos motyvais, tiek ir re\u017eisieriaus fantazijos vaisiumi, kas i\u0161ties sudaro visai neblog\u0105 mi\u0161in\u012f, o ir G. Ritchie\u2018io k\u016brybos gerb\u0117jams neteks nuobod\u017eiauti, nes visos juostos metu jau\u010diamas firminis kino k\u016br\u0117jo brai\u017eas. Tod\u0117l ir pats filmas tampa visai puikiai atrodan\u010dia pramoga, i\u0161 kurios gali tik\u0117tis bet ko.", "Juosta susideda i\u0161 trij\u0173 etap\u0173, kurie palaipsniui atskleid\u017eia vis\u0105 \u0161ios istorijos esm\u0119 ir pagrindinius \u012fvykius, kuriuos \u017ei\u016brovams re\u017eisierius pateikia jau pa\u010dioje filmo prad\u017eioje, bet j\u0173 visi\u0161kai nepaai\u0161kina. Pirmame etape matome pat\u012f Art\u016br\u0105, kuris auga m\u016bs\u0173 akyse ir tampa tuo, kuo nelabai galima did\u017eiuotis. Tai n\u0117ra klasikinis Art\u016bro portretas, tai yra niekingo vagi\u0161iaus, gyvenan\u010dio vie\u0161namyje ir bandan\u010dio i\u0161likti \u0161iame \u017eiauriame pasaulyje, atvaizdas.", "Kitas etapas priklauso Ekskaliburui, kurio gali\u0105 ir j\u0117g\u0105 bando i\u0161tirti Art\u016bras ir j\u012f supantys \u017emon\u0117s. Tre\u010diuoju ir finaliniu filmo etapu tampa Art\u016bro sav\u0119s pa\u017einimas, kovojant \u017e\u016btb\u016btiniame m\u016b\u0161yje d\u0117l Anglijos likimo.", "Galiausiai, susijungusios \u012f vientis\u0105 portret\u0105, \u0161ios trys filmo dalys, kurias nuodugniai paai\u0161kina re\u017eisierius, parodo esmin\u0119 legendos pus\u0119. Savo akimis mes matome klasikin\u012f karaliaus gimim\u0105, kuris nusipelno b\u016bti karaliumi d\u0117l savo \u017eygdarbi\u0173, o ne d\u0117l to, jog \u0161is titulas priklauso jam pagal \u012fstatym\u0105.", "Vieninteliais minusais, kurie ka\u017ekiek gadina pilnavert\u0119 filmo per\u017ei\u016br\u0105, yra pernelyg chaoti\u0161kai atrodantis siu\u017eetas, kuris vystomas tiesiog per greitai bei neatskleisti herojai, d\u0117l kuri\u0173 likim\u0173 mes tur\u0117tume pergyventi.", "Vienintelis Art\u016bras ir Vortiganas, kurie sudaro rim\u010diausi\u0105 heroj\u0173 tandem\u0105, verti d\u0117mesio. Ant j\u0173 prie\u0161prie\u0161os ir laikosi visa istorija, tod\u0117l be\u017ei\u016brint \u012f \u0161iuos du persona\u017eus, visi kiti herojai nublanksta, jog pasibaigus filmui net neprisimeni j\u0173 vard\u0173.", "U\u017etat did\u017eiuliu pliusu tampa itin magi\u0161kai atrodanti filmo pus\u0117, kurios metu galime m\u0117gautis puikiomis ir i\u0161ties kvap\u0105 gniau\u017eian\u010diomis m\u016b\u0161i\u0173 scenomis ir steb\u0117ti i\u0161radingai atrodan\u010dius padarus, kurie papuo\u0161ia bendr\u0105 filmo koncepcij\u0105.", "Visgi re\u017eisierius nuo pat prad\u017ei\u0173 nor\u0117jo sukurti \u201efantasy\u201c stiliaus film\u0105, kuris b\u016bt\u0173 paremtas tiek klasikine legenda apie karali\u0173 Art\u016br\u0105, tiek ir visi\u0161kai naujomis vizijomis apie \u0161\u012f persona\u017e\u0105 ir j\u012f supant\u012f pasaul\u012f.", "Humoras \u0161iame filme taip pat yra pateikiamas laiku ir vietoje. Yra i\u0161 ko pasijuokti, ypatingai, jeigu kalba eina apie firminius re\u017eisieriaus greitus dialogus apie niek\u0105, kuriuose fig\u016bruoja persona\u017e\u0173 l\u016bpomis papasakotos istorijos.", "Pasibaigus filmui, kurio paskutin\u0117 scena akivaizd\u017eiai nurodo \u012f tai, jog ateityje tikimasi sukurti nauj\u0105 fran\u010diz\u0119, lieka labai malonus jausmas. Ir kas svarbiausia, jog \u0161is daugiau nei dviej\u0173 valand\u0173 trukm\u0117s filmas nepabosta ir n\u0117 vienai akimirkai nepasidaro nuobodu s\u0117dint kino sal\u0117je. Bet gerai pagalvojus galima teigti, jog tai ne ta juosta, kuri ateityje taps kultine kaip kiti Guy\u2018aus Ritchie\u2018io darbai.", "Jeigu \u0161io filmo siu\u017eetin\u0117je linijoje ir pa\u010dioje pasakojimo strukt\u016broje buvo galima rasti minus\u0173, technin\u0117je dalyje j\u0173 tiesiog n\u0117ra.", "Prad\u0117kime nuo to, jog filmo specialieji efektai, \u012fvynioti \u012f trimat\u0119 erdv\u0119, atrodo tiesiog pritrenkian\u010diai. Kiekviena scena pagardinta puikiomis dekoracijomis, labai moderniai atrodan\u010diais kostiumais ir ne k\u0105 blogesniu grimu, o k\u0105 jau kalb\u0117ti apie vizualinius sprendimus, atliktus \u012f pagalb\u0105 pasitelkiant \u201eCGI\u201c. Tai tikras saldainis akims.", "Bet net ir \u0161i nuostabiai atrodanti i\u0161or\u0117 negali prilygti nuo \u201eMatricos\u201c laik\u0173 gal jau \u0161iek tiek pabodusiam \u201eslow-motion\u201c efektui. Patik\u0117kite, tokio stilingo ir kvap\u0105 gniau\u017eian\u010dio \u201eslow-motion\u201c nepamatysime net ir Zacko Snyderio vizualiniame \u0161edevre \u201e300\u201c. Kiekvienas Art\u016bro susid\u016brimas su prie\u0161ininkais rankose laikant Ekskalibur\u0105 \u017eavi epi\u0161kumu ir suteikia per\u017ei\u016brai papildomos \u012ftampos.", "Be puiki\u0173 speciali\u0173j\u0173 efekt\u0173, filmo stipria puse tampa garso takelis. Bet \u010dia n\u0117ra nieko nuostabaus. Kiekvienas G. Ritchie\u2018io filmas gali pasigirti originaliu ir labai \u012fsimintinu garso takeliu. Kiekviena muzikin\u0117 kompozicija, kuri\u0105 filmui para\u0161\u0117 puikus ir dviems \u201eAuksiniams gaubliams\u201c nominuotas kompozitorius Danielis Pembertonas, labai gerai pritaikyta prie rodomos scenos, jog ekrane vienu momentu padedant garso takeliui prasideda tikra veiksmo beprotyb\u0117.", "Operatoriaus darbas irgi \u017eavi akis. Taip \u017eavi, jog ne tik, kad pasijauti \u012ftrauktas \u012f vis\u0105 ekrane rodom\u0105 nuotyk\u012f, bet ir gali pasim\u0117gauti didingai atrodan\u010diais vaizdais, panoramomis ir i\u0161si\u017eioj\u0119s steb\u0117ti \u201eslow-motion\u201c re\u017eimu vykstan\u010dias kovas. Jos nufilmuotos ne tik, kad labai i\u0161radingai, bet ir labai moderniai, stilingai.", "Neblog\u0105 vaidmen\u012f veiksmo scen\u0173 plane atliko garso monta\u017eas. Sustiprintas garsas tam tikrais momentais pagelb\u0117jo greitai besirutuliojan\u010dioms veiksmo scenoms, sukurdamas epi\u0161k\u0105 garsin\u012f pavidal\u0105. Vaizdo monta\u017eas ne taip gerai atrodo, ypa\u010d, kai istorija labai greitai \u0161okin\u0117ja nuo vienos scenos prie kitos. Bet bendras filmo vaizdas tikrai neerzino. Matyt tod\u0117l, jog visas d\u0117mesys buvo sutelktas \u012f vizualin\u0119 dal\u012f.", "Apie aktorius daug nesinori \u0161nek\u0117ti, tik i\u0161skirti pagrindinius \u0161ios istorijos heroj\u0173 atlik\u0117jus, kurie ir sudar\u0117 pagrindin\u012f pamat\u0105 bendram pasakojimui.", "Art\u016bro rol\u0119 atlik\u0119s aktorius Charlie\u2018is Hunnamas su savo vaidmeniu susidorojo visai neblogai, nors ne taip stipriai, kaip \u0161iais metais pasirod\u017eiusioje nuotyki\u0173 dramoje \u201ePrarastasis miestas Z\u201c. Aktorius pademonstravo \u012ftikinam\u0105 vaidyb\u0105, pateik\u0117 \u012fdom\u0173, nors iki galo neatskleist\u0105 persona\u017e\u0105 ir, \u017einoma, pasipuikavo gera fizine forma. Viso to u\u017eteko, kad ekrane gimt\u0173 naujas karaliaus Art\u016bro kino portretas.", "U\u017etat kas i\u0161ties suvaidino puikiai \u2013 tai ", ". Vienas i\u0161 ret\u0173 jo pasirodym\u0173 antagonisto vaidmenyje, ta\u010diau tai toks nuo\u017emaus ir vis\u0105 pasaul\u012f norin\u010dio u\u017evaldyti tirono portretas, kuris d\u017eiugino akis visos juostos metu. Gaila tik d\u0117l vieno \u2013 \u0161is herojus, kur\u012f atliko Jude\u2018as Law, kaip ir Art\u016bras, iki galo nebuvo atskleistas. Bet \u010dia jau priekai\u0161tai scenarijaus autoriams.", "Visi kiti aktoriai, kurie atliko lyg ir svarbius, bet labai pilk\u0173 ir tiesiog ne\u012fdomiai filme atrodan\u010di\u0173 persona\u017e\u0173 vaidmenis, pasirod\u0117 paken\u010diamai. \u017dinoma, vaidybos prasme. Tod\u0117l tiek Djimonas Hounsou, Ericas Bana, Aidanas Gillenas, Astrid Berges-Frisbey ir Geoffas Bellas nepasi\u0161iuk\u0161lino. Taip pat labai smagu buvo trumpam pamatyti pat\u012f ", ". Visgi jis geras re\u017eisieriaus draugas.", "\u201eKaralius Art\u016bras: Kalavijo legenda\u201c \u2013 stilingai ir itin i\u0161vaizd\u017eiai atrodantis naujasis kultinio G. Ritchie\u2018io filmas, kuriame legenda apie Ekskalibur\u0105 ir Art\u016br\u0105 atgyja visi\u0161kai kitokiomis spalvomis nei buvo anks\u010diau. Filmas taip pat \u017eavi savo trimate erdve, neblogai pateiktu nutr\u016bktgalvi\u0161ku veiksmu, kokybi\u0161kais specialiais efektais ir dekoracijomis, kurie dar ir grojant \u012fsimintinam bei labai originaliai skamban\u010diam garso takeliui \u012f \u0161on\u0105 nustumia pa\u010di\u0105 energingai atrodan\u010di\u0105 ir kartu chaoti\u0161kai pateikt\u0105 siu\u017eetin\u0119 linij\u0105.", "Filmo anonsas:"], "date": ["2017 m. gegu\u017e\u0117s 12 d. 09:21"], "id": "74623934"},
{"url": "http://www.delfi.lt/veidai/kinas/drama-man-esi-viskas-ar-ryztumeisi-surizikuoti-viskuo-net-jei-prarasti-taip-pat-gali-viska.d?id=74624606", "title": ["Drama \u201eMan esi viskas\u201c: ar ry\u017etumeisi surizikuoti viskuo, net jei prarasti taip pat gali visk\u0105?"], "text": ["Juostos centre atsiduria Medelina, kuri d\u0117l retos ir itin pavojingos ligos 18 met\u0173 gyvena savo itin steriliuose namuose ir n\u0117 karto nebuvo per\u017eengusi j\u0173 slenks\u010dio. Ta\u010diau jos kasdienyb\u0119 supurto vaikinas Olis, kuris atsikrausto \u012f greta esant\u012f nam\u0105 ir tarp jaunuoli\u0173 u\u017esimezga meil\u0117. Netrukus jie supranta, kad vienas kitam jie yra viskas.", "\u201eKad gal\u0117t\u0173 b\u016bti kartu, jaunuoliai ry\u017etasi surizikuoti viskuo... Net jei tai reik\u0161t\u0173, kad prarasti taip pat gali visk\u0105. Prisipa\u017einsiu, skaitant scenarij\u0173, man a\u0161aros tek\u0117jo upeliais. Gyvendami \u012fprast\u0105 gyvenim\u0105 mes net nesusim\u0105stome, kokie laimingi esame gal\u0117dami tiesiog \u012fkv\u0117pti gryno oro ar jausti v\u0117j\u0105 plaukuose. Kai m\u016bs\u0173 paklausia, apie k\u0105 svajojame, nedvejodami pasakojame apie nam\u0105 ant j\u016bros kranto, \u201eOskaro\u201c statul\u0117l\u0119 ar dar kok\u012f material\u0173 g\u0117r\u012f. Ta\u010diau net nesusim\u0105stome, jog yra \u017emoni\u0173, kuriems did\u017eiausia laim\u0117 yra i\u0161gyventi iki rytojaus arba galimyb\u0117 priliesti mylim\u0105 \u017emog\u0173\u201c, \u2013 sako pagrindinio vaidmens atlik\u0117ja Amandla Stenberg.", "18-met\u0117 jau sp\u0117jo i\u0161gars\u0117ti suvaidinusi filmuose ", " bei \u201eKolumbiana\u201c ir nusifilmuoti ", " muzikiniame vaizdo klipe dainai \u201eLemonade\u201c. Jos mylim\u0105j\u012f filme \u201eMan esi viskas\u201c vaidina 22 met\u0173 kylanti kino \u017evaig\u017ed\u0117 Nickas Robinsonas, da\u017enai vis pavadinimas naujuoju svajoni\u0173 jaunikiu.", "\u201eVaidinti \u0161iame filme man buvo nesunku d\u0117l to, jog Olis labai pana\u0161us \u012f mane. Ta\u010diau tuo pat metu tai \u2013 vienas sud\u0117tingiausi\u0173 vaidmen\u0173 d\u0117l pa\u010dios istorijos. Ji priver\u010dia susim\u0105styti apie gyvenimo prasm\u0119, apie tai, kaip viskas trapu ir laikina. Dr\u0105siai sakau \u2013 pamatykite film\u0105, jis grei\u010diausiai pakeis j\u016bs\u0173 gyvenim\u0105\u201c, \u2013 sako N. Robinsonas.", "Romanti\u0161ka drama \u201eMan esi viskas\u201c Lietuvos kino teatruose gyvenimus prad\u0117s keisti jau gegu\u017e\u0117s 19 dien\u0105.", "Filmo anonsas:"], "date": ["2017 m. gegu\u017e\u0117s 12 d. 09:35"], "id": "74624606"},
{"url": "http://www.delfi.lt/veidai/kinas/filmo-svetimas-covenant-recenzija-tokios-juostos-laukeme-virs-trisdesimties-metu.d?id=74633928", "title": ["Filmo \u201eSvetimas. Covenant\u201c recenzija: tokios juostos lauk\u0117me vir\u0161 trisde\u0161imties met\u0173"], "text": ["\u0160\u012fkart triskart \u201eOskarui\u201c nominuotas kino k\u016br\u0117jas kvie\u010dia ne vien pamatyti 2012 met\u0173 kino filmo \u201ePromet\u0117jas\u201c t\u0119sin\u012f, bet ir susipa\u017einti su ksenomorf\u0173 kilme bei tuo pa\u010diu patirti tok\u012f siaub\u0105, kur\u012f buvo galima pajusti \u017ei\u016brint pirmuosius du puikiai kino kritik\u0173 ir \u017ei\u016brov\u0173 \u012fvertintus \u201eSvetimo\u201c fran\u010dizei priklausan\u010dius \u0161edevrus.", "Skrisdamas \u012f nauj\u0105 \u017emoni\u0173 kolonij\u0105, kosminis laivas \u201eCovenant\u201c pagauna nery\u0161k\u0173 signal\u0105 i\u0161 netoli esan\u010dios planetos, kuri pagal visk\u0105 irgi yra tinkama \u017emoni\u0173 apgyvendinimui. Laivo \u012fgula, apsvars\u010diusi visas galimybes, nusprend\u017eia i\u0161tirti planet\u0105 ir su\u017einoti apie signalo kilm\u0119. Ta\u010diau atsid\u016br\u0119 paslaptingoje planetoje jie suvokia, jog padar\u0117 did\u017eiul\u0119 klaid\u0105, kuri gali jiems kainuoti gyvybes.", "2012 metais \u012f kino ekranus atkeliav\u0119s \u201ePromet\u0117jas\u201c sulauk\u0117 \u0161iek tiek kritikos i\u0161 kino profesional\u0173 ir fran\u010diz\u0117s gerb\u0117j\u0173 d\u0117l ypatingai kvail\u0173 epizod\u0173, kuriais ir pats re\u017eisierius neliko patenkintas, bet visumoje filmas pateisino l\u016bkes\u010dius, nes buvo gauta nema\u017eai atsakym\u0173, susijusi\u0173 su ksenomorf\u0173 kilme. Ir viskas b\u016bt\u0173 gerai, jeigu ne tas faktas, jog 130 milijon\u0173 doleri\u0173 kainavusi juosta vos sugeb\u0117jo atpirkti savo produkcijos i\u0161laidas, visame pasaulyje u\u017esidirbdama 403 milijonus doleri\u0173. B\u016btent tai ir paskatino kino studij\u0105 \u201e20th Century Fox\u201c ilgesniam laikui sustabdyti visus darbus, susijusius su istorijos prat\u0119simu.", "Bet, netik\u0117tai, seras Ridley\u2018is Scottas \u012frod\u0117, jog vis dar turi parako ir gali kurti didelio biud\u017eeto filmus, kurie atne\u0161a nema\u017eus pinigus. Tod\u0117l galima dr\u0105siai teigti, jog d\u0117ka \u201eMarsie\u010dio\u201c s\u0117km\u0117s mes ir sulauk\u0117me antrosios \u201eSvetimo\u201c prie\u0161istor\u0117s dalies.", "Su nauju filmu re\u017eisierius mus visus sugr\u0105\u017eina ne tik prie \u201ePromet\u0117jo\u201c pasakojimo prat\u0119simo, bet ir prie paties ksenomorfo kilm\u0117s i\u0161tak\u0173, tod\u0117l filmas i\u0161 dalies pasakoja apie \u0161io negailestingo ir \u201etobulo\u201c padaro atsiradim\u0105. Tiesa, yra ir naujovi\u0173. \u0160iame filme parodoma visi\u0161kai kitokia ksenomofr\u0173 r\u016b\u0161is, kuri\u0105 re\u017eisierius pavadino tiesiog neomorfu. \u017dymiai \u0161lyk\u0161tesnis padaras u\u017e t\u0105, kur\u012f visi pa\u017e\u012fsta i\u0161 klasikini\u0173 film\u0173. Bet svarbiausia \u2013 viskas papasakota \u012fdomiai, netgi originaliai ir, \u017einoma, dar tokiu b\u016bdu, jog \u0161is filmas turi neatsiejam\u0105 ry\u0161\u012f su prie\u0161 beveik keturiasde\u0161imt met\u0173 pasirod\u017eiusiu originalu. Ir tas d\u017eiugina labiausiai, nes Ridley\u2018is Scottas pagaliau ry\u017eosi sukurti i\u0161ties vert\u0105 d\u0117mesio juost\u0105 apie ksenomorfus, kuri, \u017einoma, neprilygsta pirmoms dviem dalims, bet savo pateikimu be vargo pralenkia tre\u010di\u0105 ir ketvirt\u0105. O k\u0105 jau kalb\u0117ti apie niekam tikusius \u201eSvetimas prie\u0161 Grobuon\u012f\u201c, kurie savo laiku padar\u0117 tikr\u0105 g\u0117d\u0105 k\u016br\u0117jams.", "Did\u017eiausiu pliusu \u0161ioje juostoje tampa ni\u016bri ir kraupiai atrodanti atmosfera, o taip pat kokybi\u0161kai pateiktos siaubo scenos, kuriomis negalima nesi\u017eav\u0117ti. Tiesa, did\u017eioji siaubo scen\u0173 dalis \u2013 kruvinos ir \u0161iek tiek \u0161leik\u0161tul\u012f kelian\u010dios, bet u\u017etat labai dinami\u0161kos. Be abejo, kiekviena heroj\u0173 mirtis atrodo \u012fsp\u016bdingai, grak\u0161\u010diai ir papildyta smurtine estetika, tod\u0117l su nekantrumu lauki kit\u0173 ksenomorfo auk\u0173. Ne d\u0117l to, jog esi sadistas, bet d\u0117l j\u0173 pateikimo ir gro\u017eio. Siaubo scenas papildo \u012ftampos kupinas veiksmas, tod\u0117l nuobod\u017eiauti kino sal\u0117je tikrai netenka.", "Siu\u017eetin\u0117s linijos specifika \u0161iame filme paprasta, bet kartu ir intriguojanti. Filmas sudarytas i\u0161 keturi\u0173 epizod\u0173, kurie savaip \u012fdom\u016bs. Pirmame epizode \u017ei\u016brovai susipa\u017e\u012fsta su laivo \u201eCovenant\u201c \u012fgula bei j\u0173 pagrindiniu tikslu. Kitas epizodas skirtas paslaptingos planetos tyrin\u0117jimui ir susid\u016brimui su did\u017eiule b\u0117da.", "Tre\u010diame epizode pasakojimas pavirsta \u012f i\u0161gyvenimo stiliaus triler\u012f su siaubo elementais, o paskutiniame epizode \u012fvyksta susid\u016brimas su idealiu blogiu. D\u0117ka taip gerai sud\u0117lioto siu\u017eeto, kuriame palaipsniui atskleid\u017eiamos \u017ei\u016brovus kamavusios paslaptys, \u012ftampa su kiekvienu epizodu auga ir auga, kol galiausiai viskas pasibaigia. Ir pasibaigia labai \u012fdomiai. Bet \u010dia jau nieko nepasakosiu, nes smagiau patiems pamatyti \u0161\u012f makabri\u0161k\u0105 juostos final\u0105.", "U\u017etat apie herojus, i\u0161skyrus Deivid\u0105 ir Volter\u012f, nieko gero pasakyti negalima. Visi\u0161kai ne\u012fdom\u016bs, nyk\u016bs, be jokios charizmos filme pasirodantys persona\u017eai, kurie tampa ksenomorf\u0173 aukomis ir d\u0117l kuri\u0173 visi\u0161kai nepergyveni. Nepalyginsi su \u201ePromet\u0117jo\u201c \u012fgula, kurioje kiekvienas herojus buvo savoti\u0161kai patrauklus ir \u012fdomiai pateiktas. Bet, gr\u012f\u017etant prie Deivido ir Volterio, galima teigti, jos tai vieni \u012fdomiausi\u0173 \u0161ios fran\u010diz\u0117s persona\u017e\u0173, kuriuos pralenkia tik kultin\u0117 Elen Ripli. \u0160ie abu filmo herojai turi savo ideologij\u0105 ir po\u017ei\u016br\u012f \u012f \u017emog\u0173, gyvyb\u0117s k\u016br\u0117j\u0105, egzistencij\u0105 ir meil\u0119, tod\u0117l steb\u0117ti j\u0173 pokalbius ar monologus yra vienas didelis malonumas. Nes visgi taip teisingai jie \u0161neka apie \u017emogaus trapum\u0105 ir evoliucij\u0105, jog negali nesutikti su kai kuriomis j\u0173 i\u0161sakytomis mintimis.", "Pasibaigus filmui pasidaro malonu ir ramu d\u0117l \u0161ios fran\u010diz\u0117s ateities, nes Ridley\u2018is Scottas parod\u0117, jog jam vis dar yra \u012fdomi \u0161i kino visata. Tod\u0117l su nekantrumu teks laukti \u017ead\u0117t\u0173 keturi\u0173 \u201ePromet\u0117jo\u201c t\u0119sini\u0173, i\u0161 kuri\u0173 artimiausias kino ekranus tur\u0117t\u0173 pasiekti jau 2019 metais.", "Filmas pakeri ir savo specialiaisiais efektais, kuri\u0173 \u010dia ne taip ir ma\u017eai. Labai kokybi\u0161kai atrodo kosminio laivo dizainas, kosmoso erdv\u0117s pateikimas, planetos ir, \u017einoma, ksenomorfai, kurie ne kart\u0105 pasirodo \u0161io filmo siu\u017eetin\u0117s linijos metu. Visa tai dar pagra\u017eina filmo dekoracijos, puikus grimas ir heroj\u0173 kostiumai.", "Kameros darbu irgi reikia \u017eav\u0117tis, nes kelios filmo scenos, kuriose \u017eudomi veik\u0117jai, taip esteti\u0161kai pateiktos, jog ne\u012fmanoma atitraukti aki\u0173 nuo ekrano. Vien scena du\u0161e verta mini aplodisment\u0173. O toki\u0173 viet\u0173 filme buvo tikrai ne viena ir ne dvi.", "Garso takelis paprastas, labai primenantis \u201ePromet\u0117jo\u201c muzikinius sprendimus veiksmo scenose, bet tai netrikd\u0117. \u0160ioje juostoje gal\u0117jo neb\u016bti visi\u0161kai jokios muzikos, o efektas b\u016bt\u0173 toks pats, nes visas d\u0117mesys sutelkiamas \u012f vaizdus ir veiksm\u0105, siaub\u0105 ir kraupi\u0105 atmosfer\u0105.", "Garso monta\u017eas geras. B\u016btent jis prisid\u0117jo prie \u017eymiai kraupesn\u0117s atmosferos be\u017ei\u016brint \u0161\u012f film\u0105 kine. Nes visgi su kiekvienu ksenomorfo pasirodymu, sustiprinto garso d\u0117ka, \u012ftampa tiesiog auga kaip ant mieli\u0173. Vaizdo monta\u017eas irgi pagirtinas. Svarbiose filmo vietose veiksmas pasikei\u010dia taip, jog iki pat galo re\u017eisierius \u017eaid\u017eia su \u017ei\u016brovu, neatskleisdamas svarbiausi\u0173 filmo paslap\u010di\u0173.", "Vienintelis aktorius, kuris \u0161iame filme ka\u017ek\u0105 rei\u0161kia, yra talentingasis Michaelas Fassbenderis. Jis atliko ne vien\u0105, o i\u0161 karto du vaidmenis, kas dar labiau pary\u0161kino jo sugeb\u0117jim\u0105 persik\u016bnyti \u012f visi\u0161kai skirtingus persona\u017eus vienu metu. Ir, ties\u0105 sakant, jo suvaidintas Deividas kelia didesn\u0119 baim\u0119 u\u017e pa\u010dius ksenomorfus.", "Visi kiti aktoriai, kurie buvo u\u017etemdyti Michaelo Fassbenderio charizmos, atrod\u0117 tiesiog nykiai. Ypatingai nykiai atrod\u0117 Katherine Waterson, kuri labiausiai erzino ekrane d\u0117l savo pesimisti\u0161kai perteikto veik\u0117jo. Toks jausmas, jog ekrane rodoma \u017eandus u\u017esiauginusi Bela i\u0161 \u201eSaul\u0117lyd\u017eio\u201c sagos.", "Visai neblogi aktoriai kaip Billy\u2018is Crudupas, Danny\u2018is McBride\u2018as, Demianas Bichiras ir Carmen Ejogo taip pat netur\u0117jo progos pasireik\u0161ti. Juos gal\u0117t\u0173 pakeisti bet kas kitas ir b\u016bt\u0173 toks pats efektas. Gaila, kad j\u0173 persona\u017eai buvo taip prastai pateikti.", "\u201eSvetimas. Covenant\u201c \u2013 tai toks legendin\u0117s \u201eSvetimo\u201c fran\u010diz\u0117s filmas, kurio mes su nekantrumu lauk\u0117me vir\u0161 trisde\u0161imties met\u0173. Dinami\u0161kas, turintis smurto ir kraujo kupin\u0173 scen\u0173, gerai i\u0161laikantis \u012ftamp\u0105 reikiamuose epizoduose, nevengiantis siaubo scen\u0173 ir atskleid\u017eiantis tikr\u0105j\u0105 ksenomorf\u0173 kilm\u0119 projektas, kuriuo re\u017eisierius Ridley\u2018is Scottas gali i\u0161ties did\u017eiuotis.", "Filmo anonsas:"], "date": ["2017 m. gegu\u017e\u0117s 13 d. 17:37"], "id": "74633928"},
{"url": "http://www.delfi.lt/veidai/kinas/filmo-apie-lady-gaga-titruose-bus-irasytas-tikrasis-atlikejos-vardas.d?id=74650362", "title": ["Filmo apie Lady Gag\u0105 titruose bus \u012fra\u0161ytas tikrasis atlik\u0117jos vardas"], "text": ["Portalas JustJared.com i\u0161siai\u0161kino, jog tai \u2013 pa\u010dios 31-eri\u0173 atlik\u0117jos noras. Savo tikr\u0105j\u012f vard\u0105 \u012f titrus ji nor\u0117jo \u012ftraukti d\u0117l to, jog filmas pasakos tikr\u0105j\u0105 Stefani, o ne Lady Gagos istorij\u0105.", "\u201eTai bus istorija apie niekam ne\u017einom\u0105 ir vivi\u0161kai atsitiktinai atrast\u0105 paprast\u0105 mergin\u0105, kuri akimirksniu virto \u017evaig\u017ede\u201c, \u2013 \u017eurnalui \u201eVariety\u201c sak\u0117 \u0161altinis.", "Filmas kino teatruose tur\u0117t\u0173 pasirodyti 2018 metais. Drauge su Lady Gaga juostoje vaidina ", ", Samas Elliottas, Dave'as Chappelle'is. Vienas filmo prodiuseri\u0173 \u2013 Holivudo veteranas ", ".", "Lady Gagos \u012fsp\u016bdingi ekstravaganti\u0161ki \u012fvaizd\u017eiai - nuotrauk\u0173 albume:"], "date": ["2017 m. gegu\u017e\u0117s 16 d. 06:07"], "id": "74650362"},
{"url": "http://www.delfi.lt/veidai/kinas/dramoje-man-esi-viskas-nusifilmavusi-18-mete-a-sandberg-neslepia-panseksualumo.d?id=74650866", "title": ["Dramoje \u201eMan esi viskas\u201c nusifilmavusi 18-met\u0117 A. Sandberg neslepia panseksualumo"], "text": ["Pagrindin\u012f Medelinos vaidmen\u012f atlikusi kylanti aktor\u0117 ", " vadinama viena perspektyviausi\u0173 Holivudo \u017evaig\u017ed\u017ei\u0173. 18-met\u0117 paaugl\u0117 i\u0161gars\u0117jo suvaidinusi \u201eBado \u017eaidyn\u0117se\u201c, nusifilmavo Beyonce muzikiniame vaizdo klipe ir neslepia esanti panseksuali.", "\u201eBiseksuali? \u0160is apib\u016bdinimas man nelabai tinka. A\u0161 save vadinu panseksualia\u201c, \u2013 viename interviu dar 2016 metais atvirai sak\u0117 A. Sandberg.", "\u017dod\u017eio \u201epanseksualumas\u201c prie\u0161d\u0117lis \u201epan\u201c, i\u0161vertus i\u0161 graik\u0173 kalbos, rei\u0161kia \u201evisk\u0105\u201c. \u0160is terminas vienu \u017eod\u017eiu apib\u016bdina asmenis, kuriuos seksualiai, emoci\u0161kai ir dvasi\u0161kai traukia abiej\u0173 ly\u010di\u0173 asmenys. Panseksualai yra atviri pa\u017eintims tiek su vyrais, tiek su moterimis, tiek su transeksualais, tiek su tre\u010di\u0105ja lytimi.", "Visuomen\u0117s d\u0117mesys ir vie\u0161umas A. Sandler n\u0117ra jokia naujov\u0117. B\u016bdama ketveri\u0173, ji jau fotografavosi \u201eDisney\u201c katalogui, kitoms reklamoms. 2011 metais Amandla pasirod\u0117 pirmame savo filme \u2013 juostoje \u201eKolumbiana\u201c ji vaidino Zoe Saldanos heroj\u0119 vaikyst\u0117je. V\u0117liau atliko Rue vaidmen\u012f \u201eBado \u017eaidyn\u0117se\u201c, o dabar tapo ir pagrindine juostos \u201eMan esi viskas\u201c pa\u017eiba.", "B\u016btent d\u0117l to, jog daro did\u017eiul\u0119 \u012ftak\u0105 jaunoms merginoms, A. Sandberg 2015 metais brit\u0173 \u017eurnalo \u201eDazed\u201c buvo i\u0161rinkta viena perspektyviausi\u0173 \u0161io meto aktori\u0173. Be to, ji neseniai prad\u0117jo ir daininink\u0117s karjer\u0105, o dabar i\u0161leido ir vienos i\u0161 filme \u201eMan esi viskas\u201c skamban\u010dios dain\u0173 vaizdo klip\u0105:", "\u201eJei b\u016b\u010diau savo heroj\u0117s vietoje, elg\u010diausi taip pat. Net ir baisiausia liga ne\u012fkalint\u0173 man\u0119s tarp keturi\u0173 sien\u0173, jei \u017eino\u010diau, kad u\u017e dur\u0173 man\u0119s laukia gyvenimo meil\u0117. Jei suaugusieji gali d\u0117l jos padaryti visk\u0105, kod\u0117l jauni \u017emon\u0117s negali elgtis kaip tinkami? Negi suaugusi\u0173j\u0173 meil\u0117 stipresn\u0117, rimtesn\u0117? Atvirk\u0161\u010diai \u2013 kuo jaunesnis \u017emogus j\u0105 pajunta, tuo ma\u017eiau jis galvoja apie turtus, i\u0161skai\u010diavim\u0105 ir pana\u0161ius dalykus\u201c, \u2013 sako A. Sandberg.", "Milijonus \u0161ird\u017ei\u0173 u\u017ekariav\u0119s romanas, virt\u0119s romanti\u0161ka drama \u201eMan esi viskas\u201c, Lietuvos kino teatruose pasirodys jau gegu\u017e\u0117s 19 dien\u0105.", "Filmo anonsas:"], "date": ["2017 m. gegu\u017e\u0117s 16 d. 09:15"], "id": "74650866"},
{"url": "http://www.delfi.lt/veidai/kinas/programisiai-grasina-isplatinti-naujosios-karibu-piratu-dalies-kopija-reikalauja-didziules-ispirkos.d?id=74651142", "title": ["Programi\u0161iai grasina i\u0161platinti naujosios \u201eKarib\u0173 pirat\u0173\u201c dalies kopij\u0105: reikalauja did\u017eiul\u0117s i\u0161pirkos"], "text": ["Kaip prane\u0161a portalas \u201eDeadline\u201c, piktadariai pareikalavo labai didel\u0117s i\u0161pirkos bitkoinais. Ir jeigu \u0161i suma nebus i\u0161mok\u0117ta per numatyt\u0105 laikotarp\u012f, intelektualios nuosavyb\u0117s vagys \u017eada i\u0161platinti filmo kopij\u0105 internete.", "Kino studija \u201eWalt Disney\u201c i\u0161 karto kreip\u0117si \u012f FTB, kad tie nustatyt\u0173 kokiu b\u016bdu filmo kopija pateko pas hakerius. Taip pat, portalo \u201eDeadline\u201c \u0161altiniai teigia, jog studija atsisak\u0117 bendrauti su vagimis.", "Filmo prodiuseriai tikisi, jog hakeriai bus surasti ir jie atsakys u\u017e savo veiksmus pagal visus JAV galiojan\u010dius \u012fstatymus.", "Visai neseniai ka\u017ekas pana\u0161aus \u012fvyko su serialo \u201eNetflix\u201c serialu \u201eOran\u017ein\u0117 \u2013 tai nauja juoda\u201c (angl. \u201eOrange is the New Black\u201c).", "Filmo \u201eKarib\u0173 piratai: Salazaro ker\u0161tas\u201c premjera visame pasaulyje, kaip ir Lietuvoje, \u012fvyks jau gegu\u017e\u0117s 26 dien\u0105."], "date": ["2017 m. gegu\u017e\u0117s 16 d. 09:42"], "id": "74651142"},
{"url": "http://www.delfi.lt/veidai/kinas/jaudinanti-drama-pazadas-meiles-trikampis-armenu-genocido-siaube.d?id=74652060", "title": ["Jaudinanti drama \u201ePa\u017eadas\u201c: meil\u0117s trikampis Arm\u0117n\u0173 genocido siaube"], "text": ["I\u0161tisus de\u0161imtme\u010dius \u012fvykiai Turkijoje, ", " smukime, buvo pamir\u0161ti, mat karo nusikalt\u0117li\u0173 teismai greitai nutr\u016bko, o to, kas \u012fvyko dalis turk\u0173 istorik\u0173 ir visuomen\u0117s veik\u0117j\u0173 vis dar nepripa\u017e\u012fsta.", "Kaip ra\u0161oma platintoj\u0173 prane\u0161ime spaudai, filmas \u201ePa\u017eadas\u201c pasakoja apie talentingo medicinos studento Maiklo, kurio vaidmen\u012f atlieka \u201e\u017dvaig\u017ed\u017ei\u0173 kar\u0173. Paskutinio d\u017eedajaus\u201c \u017evaig\u017ed\u0117, aktorius Oscar Issac, pa\u017eint\u012f su \u0161oki\u0173 instruktore Ana (akt. Charlotte Le Bon), prie\u0161 prasidedant Pirmajam pasauliniam karui.", "Nepaisant to, jog Maiklas yra susi\u017ead\u0117j\u0119s su kita moterimi, bendra arm\u0117ni\u0161ka kilm\u0117 \u012f\u017eiebia tarp Maiklo ir Anos kibirk\u0161t\u012f, ir sukuria meil\u0117s trikamp\u012f, kuris taip pat apima Anos dabartin\u012f vaikin\u0105 \u2013 amerikie\u010di\u0173 foto\u017eurnalist\u0105, kurio vaidmen\u012f atlieka Holivudo super \u017evaig\u017ed\u0117 \u2013 aktorius Christian Bale.", "Meil\u0117s trikampiui \u012fkaitus, j\u012f netrukus atv\u0117sina \u017elungan\u010dios Osman\u0173 imperijos sukelti neramumai, o meil\u0117s vedinam Maiklui tenka ie\u0161koti kelio namo i\u0161 darbo stovyklos. B\u016btent tuomet kino juosta atskleid\u017eia tragi\u0161kos istorijos \u017eiaurum\u0105 \u2013 bad\u0105, nevilt\u012f bei masines \u017eudynes.", " \u0161iandien n\u0117ra pamir\u0161tas, ta\u010diau filmas \u201ePa\u017eadas\u201c nebuvo sukurtas i\u0161samiai parodyti visuotinai ignoruojam\u0105 istorin\u012f \u012fvyk\u012f. Tai tikr\u0173 \u012fvyki\u0173 \u012fkv\u0117pta emocinga meil\u0117s istorija, kuri pripa\u017e\u012fsta \u017eudynes.", "Istorin\u0117 drama \u201ePa\u017eadas\u201c kino teatruose nuo bir\u017eelio 2 d.", "Filmo anonsas:"], "date": ["2017 m. gegu\u017e\u0117s 16 d. 10:32"], "id": "74652060"},
{"url": "http://www.delfi.lt/veidai/kinas/forum-cinemas-kaune-atidaro-ateities-kino-sale.d?id=74656792", "title": ["\u201eForum Cinemas\u201c Kaune atidaro ateities kino sal\u0119"], "text": ["\u201eForum Cinemas\u201c generalinis direktorius ", " \u012fsitikin\u0119s, kad apsilankymas naujoje SCAPE sal\u0117je kiekvienam kino myl\u0117tojui paliks nei\u0161dildom\u0105 \u012fsp\u016bd\u012f, ra\u0161oma prane\u0161ime spaudai.", "\u201eNaujoje SCAPE sal\u0117je Kaune sumontuotos kino demonstravimo technologijos yra vienos naujausi\u0173, pa\u017eangiausi\u0173 ir tobuliausi\u0173 visame pasaulyje. Tai \u2013 ateities kinas\u201c,- neabejoja A. Baltru\u0161aitis.", "SCAPE sal\u0117je patobulinta kiekviena detal\u0117 \u2013 nuo projektoriaus iki sal\u0117s k\u0117d\u017ei\u0173. Keturgubai galingesnis lazerinis projektorius projektuoja kokybi\u0161k\u0105 vaizd\u0105 bet kokiu dyd\u017eiu, neprarandant jo kokyb\u0117s. Projektoriaus ry\u0161kumas neslopina \u0161viesos ir spalv\u0173, kas ypatingai svarbu \u017ei\u016brint 3D formato filmus. Naujoje SCAPE sal\u0117je \u012frengtas vienas did\u017eiausi\u0173 kino ekran\u0173 Lietuvoje. Jo plotas yra 136 kvadratiniai metrai.", "SCAPE sal\u0117je \u012frengta pa\u017eangi Doldy Atmos sistema gars\u0105 skirsto net \u012f 56 kanalus, o bendras sistemos galingumas \u2013 93 t\u016bkst. vat\u0173. Sal\u0117s kampuose, \u0161onuose ir lubose i\u0161d\u0117styti 55 bei dar 6 \u017eemo da\u017enio garsiakalbiai u\u017e ekrano padovanos visi\u0161kai nauj\u0173 potyri\u0173.", "Ne menkesnis d\u0117mesys skirtas ir SCAPE sal\u0117s k\u0117d\u0117ms. Special\u016bs ergonomi\u0161ki, rank\u0173 darbo odiniai kr\u0117slai suteiks ypating\u0105 komforto ir patogumo poj\u016bt\u012f. Viena eil\u0117 330 viet\u0173 sal\u0117je skirta \u012fsimyl\u0117j\u0117liams. Bilietus \u012f dvi paskutines sal\u0117s kr\u0117sl\u0173 eiles \u2013 VIP vietas \u2013 \u012fsigij\u0119 \u017ei\u016brovai gal\u0117s m\u0117gautis ne tik atskirta erdve, privatumu, reguliuojam\u0173 pad\u0117\u010di\u0173 kr\u0117slais, bet ir baro paslaugomis kino seanso metu.", "Vienos geriausi\u0173 Europoje ir visame pasaulyje kino sali\u0173 SCAPE atidarymas \u017ei\u016brovams \u2013 jau gegu\u017e\u0117s 25 dien\u0105 kartu su DELFI premjera, filmu \u201eKarib\u0173 Piratai\u201c 3D."], "date": ["2017 m. gegu\u017e\u0117s 16 d. 15:15"], "id": "74656792"},
{"url": "http://www.delfi.lt/veidai/kinas/filmas-ratas-atskleis-tamsiausia-socialiniu-tinklu-puse-apie-ka-net-nepagalvojame-kaskart-atsidarydami-facebook.d?id=74663034", "title": ["Filmas \u201eRatas\u201c atskleis tamsiausi\u0105 socialini\u0173 tinkl\u0173 pus\u0119: apie k\u0105 net nepagalvojame kaskart atsidarydami \u201eFacebook\u201c?"], "text": ["Filmas, kuriame pagrindinius vaidmenis atliko \u201eHario Poterio\u201c bei \u201eGra\u017euol\u0117 ir pabaisa\u201c \u017evaig\u017ed\u0117 Emma Watson bei Holivudo kino grandas Tomas Hanksas, ketina pa\u017eadinti visus interneto vartotojus ir priminti, jog socialiniai tinklai yra ne tik pramoga. Jie turi itin pavojing\u0105 tamsi\u0105j\u0105 pus\u0119, apie kuri\u0105 da\u017enas net nesusim\u0105sto.", "Premjeros Lietuvoje proga pateikiame mokslinink\u0173 i\u0161skirtus pavojingiausius socialini\u0173 tinkl\u0173 naudojimosi minusus (be to, kad tai labai nesaugu), turin\u010dius \u012ftakos ne tik m\u016bs\u0173 elgsenai, bet ir smegenims:", "1) Socialiniai tinklai priver\u010dia jus i\u0161leisti daugiau pinig\u0173. Naujausi tyrimai atskleid\u017eia, jog \u017emon\u0117s ima ma\u017eiau kontroliuoti ir apgalvoti savo veiksmus, tod\u0117l tampa i\u0161laidesni. Socialiniuose tinkluose aktyviai veikia reklamos specialistai, atsiranda vis daugiau u\u017esl\u0117ptos reklamos.", "2) Socialiniai tinklai gali tur\u0117ti \u012ftakos j\u016bs\u0173 svoriui. Ne tik d\u0117l to, jog ilgiau s\u0117dite prie kompiuterio ir ma\u017eiau judate. Taip vadinamos \u201efood porn\u201d nuotraukos, pasak \u201eWomen\u2019s Health\u201d tyrim\u0173, veikia smegen\u0173 centrus, susijusius su alkio jausmu ir j\u012f padidina. Nustatyta, jog net so\u010diai pavalgius, gra\u017eios patiekal\u0173 nuotraukos ir v\u0117l gali priversti jus pasijusti alkanu.", "3) Socialiniai tinklai ma\u017eina sugeb\u0117jim\u0105 m\u0105styti savaranki\u0161kai. Da\u017eniausiai tam \u012ftakos turi nuomoni\u0173 formuotojais vadinami \u012f\u017eym\u016bs \u017emon\u0117s, kuri\u0173 palankum\u0105 pelnyti norintys gerb\u0117jai ima m\u0105styti bei elgtis pana\u0161iai.", "4) Du Vokietijos universitetai dar\u0117 tyrim\u0105, kaip i\u0161 ties\u0173 jau\u010diasi socialini\u0173 tinkl\u0173 vartotojas. Galiausiai paai\u0161k\u0117jo, jog vienas i\u0161 trij\u0173 internaut\u0173, prisijung\u0119s prie tinklo, jau\u010diasi blogai (vieni\u0161as, susierzin\u0119s, piktas). \u0160ie jausmai atsiranda, nes net to nenor\u0117damas, imi lyginti save su kitais.", "5) Ir bene pats pavojingiausias socialini\u0173 tinkl\u0173 aspektas \u2013 vartotojai praranda sugeb\u0117jim\u0105 normaliai bendrauti su \u017emon\u0117mis akis \u012f ak\u012f.", "I\u0161manusis technologij\u0173 trileris \u201eRatas\u201c \u2013 tai juosta apie jaun\u0105 programuotoja Mei, kuriai pasi\u016blomas darbas vienoje did\u017eiausi\u0173 pasaulio technologij\u0173 bendrovi\u0173 \u201eRatas\u201c. Netrukus mergina tampa naujos technologijos bandytoja-savanore. Tai \u2013 vis\u0105 vartotojo gyvenim\u0105 fiksuojanti mini kamera, susieta su socialiniais tinklais. Kitaip tariant, nenutr\u016bkstamas realyb\u0117s \u0161ou. Netik\u0117tai Mei tampa interneto \u017evaig\u017ede ir ima pa\u017einti kit\u0105 technologij\u0173 pus\u0119.", "Filmo anonsas:"], "date": ["2017 m. gegu\u017e\u0117s 17 d. 10:33"], "id": "74663034"},
{"url": "http://www.delfi.lt/veidai/kinas/lietuva-jubiliejiniame-kanu-kino-festivalyje-nuo-premjeru-iki-ziuri-nariu.d?id=74663120", "title": ["Lietuva jubiliejiniame Kan\u0173 kino festivalyje \u2013 nuo premjer\u0173 iki \u017eiuri nari\u0173"], "text": ["Pasaulin\u0117 naujausio re\u017eisieriaus \u0160ar\u016bno Barto filmo \u201e\u0160erk\u0161nas\u201c premjera \u012fvyks festivalio programoje \u201eDvi re\u017eisieri\u0173 savait\u0117s\u201c. Kaip ra\u0161oma Lietuvos kino centro prane\u0161ime spaudai, tai jau penktas \u0161io re\u017eisieriaus filmas, atrinktas \u012f svarbiausi\u0105 pasaulyje kino festival\u012f. Sud\u0117tingoje ekspedicijoje prie Ukrainos fronto linijos filmuotas \u201e\u0160erk\u0161nas\u201c pasakoja apie Ing\u0105 ir Rok\u0105, gabenan\u010dius humanitarin\u0119 pagalb\u0105 i\u0161 Vilniaus \u012f Ukrain\u0105.", "Ta\u010diau \u012fvykiai pakrypsta netik\u0117ta linkme \u2013 jie patys atsiduria prie fronto linijos Donecke, kur tenka suvokti, k\u0105 i\u0161 ties\u0173 patiria \u017emon\u0117s kare.", "Filme vaidina Mantas Jan\u010diauskas, pranc\u016bz\u0173 aktor\u0117 Vanesa Paradis, garsus lenk\u0173 aktorius And\u017eejus \u010cyra. Filmas - bendra Lietuvos, Ukrainos, Pranc\u016bzijos ir Lenkijos produkcija. Filmo ko-prodiuser\u0117 Maria Blicharska (Lenkija) Kan\u0173 kino festivalyje atrinkta \u012f stipriausi\u0173 Europos prodiuseri\u0173 mokymus \u201eProducers on the Move\u201c.", "Konkursin\u0117je programoje dalyvaus penkias \u0161alis, tarp kuri\u0173 ir Lietuv\u0105, bendram gamybos projektui sujung\u0119s re\u017eisieriaus Sergejaus Loznicos filmas \u201eNuolankioji\u201c. Pripa\u017einto re\u017eisieriaus filme pasakojama apie moter\u012f i\u0161 ma\u017eo Rusijos miestelio, kuriai gr\u0105\u017einamas jos siuntinys si\u0173stas atliekan\u010diam bausm\u0119 kal\u0117jime jos vyrui. Nusprendusi i\u0161siai\u0161kinti, kod\u0117l jos siuntinys nebuvo \u012fteiktas ji vyksta \u012f kal\u0117jim\u0105, kuris yra atokioje Rusijos vietov\u0117je. Taip prasideda pa\u017eeminimo ir smurto istorija.", "Specialiuose kino industrijos profesionalams skirtuose seansuose bus parodytas debiutinis re\u017eisier\u0117s Egl\u0117s Vertelyt\u0117s filmas \u201eStebuklas\u201c. K\u016br\u0117jai tikisi, kad filmas sudomins tarptautinius kino platintojus, pardavimo agentus, festivali\u0173 program\u0173 sudarytojus ir kitus kino profesionalus. \u201eStebuklas\u201c Lietuvos kino teatrus pasieks \u0161i\u0173 met\u0173 pabaigoje.", "Programos \u201eDvi re\u017eisieri\u0173 savait\u0117s\u201c filmus kartu su tarptautine \u017eiuri vertins ir special\u0173 priz\u0105 CICAE konfederacijos vardu teiks Vilniaus kino festivalio \u201eKino pavasaris\u201c industrijos programos vadov\u0117 Rita Stanelyt\u0117. CICAE \u2013 kino asociacija, atstovaujanti kokybi\u0161k\u0105 kin\u0105, vienijanti nepriklausomus kino teatrus, festivalius bei kitus renginius.", "Trumpiesiems filmams skirtoje sekcijoje \u201eShort film corner\u201c bus pristatoma lietuvi\u0161k\u0173 trumpametra\u017ei\u0173 programa. Joje septyni 2016-2017 metais sukurti trumpametra\u017eiai vaidybiniai ir animaciniai filmai: \u201eBud\u0117jimas\u201c (re\u017e. Karolis Kaupinis), \u201eMotinos diena\u201d (re\u017e. Kamil\u0117 Mila\u0161i\u016bt\u0117), \u201eKaukai\u201c (re\u017e. Gediminas \u0160iaulys), \u201ePaskutin\u0117 stotel\u0117 - m\u0117nulis\u201c (re\u017e. Birut\u0117 Sodeikait\u0117), \u201eBaseinas\u201c (re\u017e. Laurynas Barei\u0161a), \u201e8 minut\u0117s\u201c (re\u017e. Dovil\u0117 \u0160arutyt\u0117) ir \u201eSigis\u201c (re\u017e. Tomas Gvozdas). Lietuvi\u0161k\u0173 trumpametra\u017ei\u0173 film\u0173 program\u0105 rengia lietuvi\u0161k\u0173 trumpametra\u017ei\u0173 film\u0173 agent\u016bra \u201eLithuanian Shorts\u201c.", "Lietuvos paviljone u\u017esienio kino profesionalams bus pristatyti pelno mokes\u010dio lengvatos teikiami privalumai, filmavimo Lietuvoje galimyb\u0117s. Lietuvos kino centro i\u0161leistuose leidiniuose \u201eShoot in Lithuania\u201c ir \u201eLietuvi\u0161ki filmai\u201c mug\u0117s lankytojams pateikiama papildoma naudinga informacija apie kino projektus bei kino gamybos paslaugas. Lietuvos kino industrijos atstovai, kuri\u0173 delegacijoje \u0161iemet 56, Kan\u0173 kino mug\u0117je pristatys savo filmus ar paslaugas bei ie\u0161kos verslo partneri\u0173 i\u0161 u\u017esienio, stende rengs verslo susitikimus ir vystys tarptautinius kino sklaidos projektus.", "Kino mug\u0117s \u201eLe March\u00e9 du Film\u201c projekt\u0173 vystymo programoje \u201eVilnius Goes to Cannes\u201c kino projekt\u0105 \u201eNaujoji Baltijos banga\u201c pristatys vienas i\u0161 filmo prodiuseri\u0173 Ar\u016bnas Matelis. \u0160is filmas laim\u0117jo kelialap\u012f \u012f Kanus festivalio \u201eKino pavasaris\u201c organizuotame kino industrijos renginyje \u201eMeeting Point \u2013 Vilnius\u201c, kur buvo \u012fvertintas kaip vienas stipriausi\u0173 gamyboje esan\u010di\u0173 tarptautini\u0173 kino projekt\u0173. Tai vienas i\u0161 Lietuvos valstyb\u0117s atk\u016brimo \u0161imtme\u010dio pamin\u0117jimui skirt\u0173 kino projekt\u0173, kuriamas bendrai su k\u016br\u0117jais i\u0161 Latvijos ir Estijos."], "date": ["2017 m. gegu\u017e\u0117s 17 d. 10:44"], "id": "74663120"},
{"url": "http://www.delfi.lt/veidai/kinas/filmo-spausk-gaiduka-recenzija-tarantiniskai-brutalus-ir-linksmas-veiksmo-trileris.d?id=74539660", "title": ["Filmo \u201eSpausk gaiduk\u0105\u201c recenzija: tarantini\u0161kai brutalus ir linksmas veiksmo trileris"], "text": ["Vien\u0105 nakt\u012f, ka\u017ekur miesto prieigose apleistame pastate susitinka dvi nusikalt\u0117li\u0173 grupuot\u0117s vienam svarbiam reikalui \u2013 ginkl\u0173 prekybai. Viskas tur\u0117jo klostytis skland\u017eiai, greitai ir profesionaliai, ta\u010diau, visi\u0161kai netik\u0117tai, sand\u0117ris buvo nutrauktas d\u0117l ma\u017eos, labai ma\u017eyt\u0117s prie\u017easties, kuri galiausiai peraugo \u012f ginkluot\u0105 ir mirtin\u0105 susi\u0161audym\u0105.", "Kiekvieno abiej\u0173 grupuo\u010di\u0173 nari\u0173 gyvyb\u0117 pakimba ant plauko, nes ne\u017einia, kuris \u0161aus pirmas, o kuris gali i\u0161duoti savo kompanionus d\u0117l keli\u0173 \u0161laman\u010di\u0173.", "Susi\u0161audym\u0173 filmais \u0161iais laikais ne itin galima nustebinti visko ma\u010diusius ir labai reiklius veiksmo \u017eanro gerb\u0117jus, kurie jau patyr\u0117 malonum\u0105 \u017ei\u016br\u0117dami Johno Woo brutalius veiksmo filmus kaip \u201e\u017dudikas\u201c ar \u201eKietai virti\u201c, chuligani\u0161kas veiksmo komedijas, tokias kaip 2007 metais pasirod\u0119 filmai \u201eSusi\u0161audymas\u201c ir \u201eR\u016bkstantys t\u016bzai\u201c bei, \u017einoma, abejas genealiai ir esteti\u0161kai sukaltas \u201eD\u017eono Viko\u201c dalis.", "Pastarieji filmai, mano nuomone, yra i\u0161vis geriausi vis\u0173 laik\u0173 susi\u0161audym\u0173 filmai. Tod\u0117l, kad pernelyg nesidubliuoti, re\u017eisieriams tenka galvoti k\u0105 nors naujo, arba bent jau perkurti ka\u017ek\u0105 labai seniai matyto. Ir galima teigti, jog brit\u0173 re\u017eisierius Benas Whatley\u2018is sugeb\u0117jo t\u0105 padaryti.", "Did\u017eiausias \u0161io filmo pliusas yra tame, jog jo veiksmas vyksta vienoje patalpoje \u2013 apleistame pastate, kuriame buvo nutrauktas paprastai atrodantis nusikalt\u0117li\u0173 sand\u0117ris. Filmas i\u0161 karto man primin\u0117 legendin\u012f ir, beje, mano pat\u012f m\u0117gstamiausi\u0105 ", " film\u0105 \u201ePasiut\u0119 \u0161unys\u201c. Kaip ir pas Tarantino, taip ir \u010dia, yra sukuriama ne\u017einomyb\u0117s atmosfera ir \u012ftampos kupina istorija, kurios metu atskleid\u017eiami ne vien persona\u017eai ir j\u0173 siekiai, bet ir painiai vystoma siu\u017eetin\u0117 linija, tod\u0117l iki pat filmo galo ne tik, kad sunku suprasti kuris i\u0161 heroj\u0173 gali b\u016bti i\u0161davikas, bet taip pat yra sunku suvokti, kam pavyks i\u0161sikapstyti i\u0161 visos tos m\u0117smal\u0117s, \u012f kuri\u0105 jie pateko.", "Pats siu\u017eetin\u0117s linijos vystymas yra labai brutalus ir negailestingas. Smurto ir puikios susi\u0161audymo scenos, kurias pagardina visai tik\u0119 persona\u017e\u0173 juokeliai, atrodo puikiai. \u017dinoma, ne taip esteti\u0161kai, kaip kokiame nors \u201eD\u017eono Viko\u201c filme, bet pakankamai \u012fdomiai ir \u012ftraukian\u010diai. Ta\u010diau, kas svarbiausia \u2013 atvirai. Visgi re\u017eisierius nenor\u0117jo kurti paaugli\u0161k\u0105 cenz\u0105 turint\u012f film\u0105, tod\u0117l kiekviena smurto scena buvo pateikta i\u0161 gan\u0117tinai makabri\u0161kos pus\u0117s, bet tuo pa\u010diu neper\u017eengiant padorumo rib\u0173 kaip kokiame nors \u0161lyk\u0161\u010diame filme, kur\u012f be\u017ei\u016brint norisi u\u017edengus akis vemti nuo ekrane rodom\u0173 kraujo upi\u0173. O veiksmo \u010dia labai daug, tikrai, labai daug veiksmo, kuris tvarkingai priderintas ir prie heroj\u0173 dialog\u0173, ir prie j\u0173 pasirinkim\u0173 bei brit\u0173 kriminalinio \u017eanro filmams b\u016bdingo greito istorijos pateikimo stiliaus.", "\u0160nekant apie pa\u010dius herojus, kurie filme sudaro itin svarb\u0173 pamat\u0105 istorijai, norisi pagirti filmo re\u017eisieri\u0173 ir scenarist\u0105 u\u017e tai, jog jis sugeb\u0117jo pristatyti kiekvien\u0105 persona\u017e\u0105 \u012fdomiai. Visi i\u0161 j\u0173 buvo atskleisti ir atskleisti gan\u0117tinai gerai, tod\u0117l \u017ei\u016brovai su\u017eino ir apie kiekvieno i\u0161 veik\u0117j\u0173 praeit\u012f, kilm\u0119 bei kartu visu gra\u017eumu pamato j\u0173 sugeb\u0117jimus i\u0161gyventi pakliuvus \u012f toki\u0105 nepavyd\u0117tin\u0105 situacij\u0105. \u017dinoma, tokio pob\u016bd\u017eio filmuose labiausiai \u012f akis krenta persona\u017eai, kuri\u0173 pamat\u0105 sudaro humoras, tod\u0117l i\u0161skir\u010diau puik\u0173 veik\u0117j\u0105 Vernon\u0105 ir charizmati\u0161k\u0105 Ord\u0105. Jie buvo atsakingi u\u017e humor\u0105 viso filmo metu. Kiti herojai, kaip Haris, Krisas ir Stiveo, kurie pasi\u017eym\u0117jo labiau smurtin\u0117mis scenomis, irgi nenuvilia. \u012edom\u016bs ir savo principus turintys herojai, \u012f kuriuos tiesiog malonu \u017ei\u016br\u0117ti, ypatingai pa\u010diose ekstremaliausiose situacijose.", "Apibendrinant vis\u0105 tai, k\u0105 teko pamatyti per pusantros valandos trukm\u0117s kino seans\u0105 ir nenorint i\u0161pasakoti pa\u010di\u0173 esmini\u0173 dalyk\u0173, filmo turin\u012f vertin\u010diau labai pozityviai, nes tai n\u0117ra banalus, nuobodus ir kvailas filmas. Tai juosta, kuri skirta \u012ftampos kupinai pramogai kino teatre ar namie, ta\u010diau, kaip beb\u016bt\u0173 gaila, tai visgi vienkartinis filmas, kurio antr\u0105 kart\u0105, galb\u016bt, nesinor\u0117s \u017ei\u016br\u0117ti.", "Kas \u0161iame filme gali patikti, be dinami\u0161kai papasakotos siu\u017eetin\u0117s linijos, tai, \u017einoma, pati aplinka, minimalistin\u0117s dekoracijos, grimas, heroj\u0173 kostiumai ir, \u017einoma, patys susi\u0161audymai, kurie atrodo labai tikrovi\u0161kai. Tod\u0117l techni\u0161kai, veiksmo scenos ir j\u0173 pateikimas yra be priekai\u0161t\u0173.", "Garso takelis silpnas, tiksliau, n\u0117ra jis toks kietas, kokio nor\u0117t\u0173si. Ypatingai gaila d\u0117l to, jog juosta savo atmosfera ir stiliumi ka\u017ekiek primena Quentino Tarantino ir Guy\u2018aus Ritchie\u2018io filmus. O \u0161i\u0173 vyruk\u0173 filmai visuomet pasi\u017eym\u0117jo nuostabiomis muzikin\u0117mis palydomis. Vienintel\u0117 daina \u0161iame filme, kuri palieka \u012fsp\u016bd\u012f, tai Johno Denverio hitas \u201eAnnie\u2018s Song\u201c, ta\u010diau visos kitos \u2013 tai ne\u012fsimintinos ir netgi prastai \u012f bendr\u0105 veiksm\u0105 \u012fkomponuotos dainos. Bent jau pa\u010dios muzikin\u0117s kompozicijos, kurias para\u0161\u0117 Geoffo Barrowo ir Beno Salisbury kompozitori\u0173 duetas yra paken\u010diamos.", "Operatoriaus darbas \u2013 geras. N\u0117ra tai labai i\u0161skirtini\u0173 kameros rakurs\u0173 pavyzdys, ta\u010diau tvarkingai atrodantis bendras vaizdas, greitai nufilmuotas veiksmas ir heroj\u0173 susi\u0161audymai verti d\u0117mesio. Viskas \u017ei\u016brisi labai maloniai, dreban\u010dios kameros efektas neerzina aki\u0173, o ir patalpos detalizavimas puikus.", "Monta\u017eo darbai, tiek garso, tiek vaizdo \u2013 nepriekai\u0161tingi. Istorijos prasme viskas sud\u0117liota labai tvarkingai, jog sunku suvokti kaip viskas baigiasi ir kas yra did\u017eiausias \u0161ios istorijos blogietis. Garsas, kaip jau galima suprasti, geriausiai atliktas susi\u0161audymo scenose.", "\u017dinoma, \u0161io filmo koziriu tampa ir aktori\u0173 kolektyvas, kuris, ties\u0105 sakant, pasaki\u0161kas. Vien jau k\u0105 rei\u0161kia Cilliano Murphy pavard\u0117, kuris kiekviename filme ar seriale sugeba nustebinti ir kartu pademonstruoti savo talent\u0105. \u0160ioje juostoje jis atliko ne tik, kad \u012fdom\u0173 vaidmen\u012f, bet laba \u012ftikinam\u0105 ir pozityviai nuteikiant\u012f heroj\u0173. Tod\u0117l be\u017ei\u016brint \u012f aktoriaus ramyb\u0119 Kriso amplua negali jo nem\u0117gti.", "Kitu puikiai savo rol\u0119 atlikusiu aktoriumi tampa charizmati\u0161kasis ne vien savo i\u0161vaizda, bet ir Piet\u0173 Afrikos akcentu kerintis Sharlto Copley, kur\u012f mes taip pam\u0117gome \u201e9-ajame rajone\u201c. Aktorius pademonstravo komedijinius sugeb\u0117jimus, kurie viso filmo metu buvo puikiu papildymu brutaliai atrodan\u010diam pasakojimui.", "Kiti du aktoriai, kurie irgi su\u017eavi, tai, \u017einoma, mil\u017einas Armie\u2018is Hammeris ir \u201eOskar\u0105\u201c u\u017e film\u0105 \u201eKambarys\u201c pelniusi Bree Larson. Abu aktoriai sugeb\u0117jo \u012ftikinti, o kartu smagiai \u012fsipai\u0161yti \u012f \u0161i beproti\u0161kai atrodant\u012f susi\u0161audym\u0105.", "Filme taip pat vaidina Samas Riley\u2018is, Jackas Raynoras ir Michaelas Smiley\u2018is. Jie irgi pademonstravo puiki\u0105 vaidyb\u0105.", "\u201eSpausk gaiduk\u0105\u201c \u2013 dinami\u0161kas ir labai brutalus brit\u0173 veiksmo trileris su komedijos elementais, i\u0161 dalies savo pateikimo stiliumi primenantis ankstyvus Quentino Tarantino ir ", " darbus. Be pana\u0161um\u0173 su pamin\u0117t\u0173 kino k\u016br\u0117j\u0173 filmais, re\u017eisieriaus Beno Whitley\u2018io juosta leid\u017eia pasim\u0117gauti gera pagrindini\u0173 aktori\u0173 vaidyba, tvarkingai atrodan\u010diomis susi\u0161audymo scenomis, smagiais heroj\u0173 dialogais bei j\u0173 nepavyd\u0117tinomis situacijomis ir iki pat filmo galo i\u0161laikyta intriga.", "Filmo anonsas:"], "date": ["2017 m. gegu\u017e\u0117s  4 d. 09:54"], "id": "74539660"},
{"url": "http://www.delfi.lt/veidai/kinas/mire-juostos-avineliu-tylejimas-rezisierius-j-demmeas.d?id=74477778", "title": ["Mir\u0117 juostos \u201eAvin\u0117li\u0173 tyl\u0117jimas\u201c re\u017eisierius J. Demme'as"], "text": ["\u201eGaliu patvirtinti, kad Jonathanas atsisveikino su pasauliu \u0161\u012f ryt\u0105 savo bute Manhatane; greta jo buvo \u017emona Joanne Howard ir trys jo vaikai\u201c, \u2013 sakoma jo publicisto prane\u0161ime."], "date": ["2017 m. baland\u017eio 26 d. 19:40"], "id": "74477778"},
{"url": "http://www.delfi.lt/veidai/kinas/filmo-pradink-recenzija-juosta-skirta-ne-silpnu-nervu-ziurovams.d?id=74305146", "title": ["Filmo \u201ePradink\u201c recenzija: juosta, skirta ne silpn\u0173 nerv\u0173 \u017ei\u016brovams"], "text": ["Iki aus\u0173 \u012fsimyl\u0117j\u0119s savo mergin\u0105 Rous, Krisas po vos penki\u0173 m\u0117nesi\u0173 draugyst\u0117s pasiry\u017eta susipa\u017einti su jos t\u0117vais. Suplanuota kelion\u0117 tur\u0117jo dar labiau sustiprinti j\u0173 santykius, ta\u010diau, atva\u017eiavus \u012f Rous \u0161eimos namus, pradeda d\u0117tis keisti dalykai. Vie\u0161nag\u0117s metu vaikinas supranta, jog jis papuol\u0117 \u012f meistri\u0161kai suregztas pinkles, i\u0161 kuri\u0173 jis neturi beveik joki\u0173 \u0161ans\u0173 i\u0161tr\u016bkti...", "\u0160io filmo re\u017eisierius Jordanas Peele jau 2016 metais su filmu \u201eKianu\u201c visiems \u012frod\u0117, jos jis yra puikus pasakotojas ir nestandartini\u0173 id\u0117j\u0173 sumanytojas, tod\u0117l laukti jo naujojo filmo buvo didelis i\u0161\u0161\u016bkis, nes visgi jis \u010dia ne tik para\u0161\u0117 scenarij\u0173, bet dar ir \u0117m\u0117si re\u017eis\u016bros.", "Kitu, net labiau intriguojan\u010diu faktoriumi, kuris privert\u0117 su nekantrumu laukti \u0161ios juostos, buvo auk\u0161\u010diausi JAV kino profesional\u0173 \u012fvertinimai ir \u017ei\u016brov\u0173 simpatijos. D\u0117ka to, juosta, kurios biud\u017eetas siek\u0117 vos 4,5 mln. doleri\u0173, vien t\u0117vyn\u0117je u\u017esidirbo stulbinan\u010dius 160 mln. doleri\u0173. Bet ar visgi \u0161is finansi\u0161kai pelningas ir milijonus \u017ei\u016brov\u0173 JAV paker\u0117j\u0119s filmas yra vertas vadintis siaubo \u017eanro karaliumi ir \u0161edevru, kaip apie j\u012f kalba?", "Pirmiausia \u012f k\u0105 noriu atkreipti d\u0117mes\u012f yra tai, jog filmas \u012fvardijamas kaip siaubo \u017eanro atstovas. Ir tai i\u0161 dalies yra tiesa, nes filmas tam tikrais momentais sugeba i\u0161g\u0105sdinti. Ta\u010diau visumoje \u2013 tai gerai sukaltas psichologinis trileris su komedijos elementais, priklausantis naujai siaubo \u017eanro kryp\u010diai, kuri\u0105 2015 metais visu gra\u017eumu pristat\u0117 M. Night Shyamalanas filme \u201eVie\u0161nag\u0117\u201c.", "Tod\u0117l, jeigu tikit\u0117s pamatyti siaubo film\u0105, savo stiliumi ir pateikimo maniera prilygstant\u012f Jameso Wano re\u017eisuotiems projektams, galite labai nusivilti. Nes b\u016btent \u0161ios juostos tikslas ne i\u0161g\u0105sdinti, o pasakojamos istorijos metu gerai psichologiniu b\u016bdu \u012fbauginti. Ir tai veikia 100 procent\u0173.", "Siu\u017eetin\u0117 filmo pus\u0117 labai paprasta, bet tas paprastumas \u017eavi dar labiau, nes juostoje papasakoti itin gyvenimi\u0161ki dalykai, kurie laikui b\u0117gant pasikei\u010dia \u012f makabri\u0161k\u0105 kai kuri\u0173 \u017emoni\u0173 \u0161ou. B\u016btent pa\u017eintis su merginos t\u0117vais tampa savoti\u0161ku jaunuolio i\u0161bandymu, kuris Krisui atrodo labai baisiu i\u0161gyvenimu jam dar neatvykus \u012f Rous t\u0117v\u0173 namus.", "Tenka pripa\u017einti, jog pa\u017eintis su t\u0117vais yra daugelio vyr\u0173 viena i\u0161 did\u017eiausi\u0173 baimi\u0173, tod\u0117l be\u017ei\u016brint \u012f Kriso pastangas patikti jo antrosios pus\u0117s mamai ir t\u0117\u010diui, galima prisiminti ir savo pirm\u0105 susitikim\u0105 su \u017emonos ar merginos t\u0117vais. Tod\u0117l, asmeni\u0161kai man, \u010dia buvo vienas baisiausi\u0173 \u0161io filmo moment\u0173. \u017dinoma, atmetus t\u0105 baim\u0119 d\u0117l t\u0117v\u0173, galima teigti, jog re\u017eisierius mums pristat\u0117 gerus ir naujovi\u0161kai atrodan\u010dius siaubo elementus, kurie buvo paremti staigumu.", "Nuo prad\u017eios iki pat finalo sunku atsp\u0117ti, kada ir v\u0117l teks kr\u016bptelti nuo pamatyt\u0173 vaizd\u0173, nes b\u016btent staigumo d\u0117ka kino k\u016br\u0117jas sugeb\u0117jo i\u0161laikyti \u012ftamp\u0105 ir kartu \u012ftraukti \u012f rodom\u0105 siu\u017eetin\u0119 linij\u0105 taip, jog net nepastebi, kaip greitai prab\u0117ga laikas s\u0117dint kino sal\u0117s k\u0117d\u0117je. Nuostabus jausmas, tikrai taip.", "Be gerai sukaltos \u012ftampos, filme galime \u012f\u017evelgti puikiai sumanyt\u0105 id\u0117j\u0105 \u2013 \u0161io filmo d\u0117ka su humoro elementais pristatyti juodaod\u017ei\u0173 kult\u016br\u0105 did\u017eiuosiuose ekranuose. I\u0161ties, \u0161i juosta turi tokius gerus dialogus ir situacijas, kurios privers net did\u017eiausi\u0105 paniur\u0117l\u012f juoktis i\u0161 nat\u016braliai atrodan\u010di\u0173 kai kuri\u0173 heroj\u0173 veiksm\u0173 ir j\u0173 pasakyt\u0173 \u017eod\u017ei\u0173.", "Tod\u0117l visi stereotipai, kurie da\u017enai matomi kituose filmuose apie juodaod\u017eius, yra meistri\u0161kai i\u0161juokti re\u017eisieriaus Jordano Peele. Jis tuo nor\u0117jo parodyti, jog \u017emon\u0117s pernelyg tiki viskuo, k\u0105 mato televizijoje, spaudoje ir kinuose, tod\u0117l jo filmo sumanymas \u2013 kad \u017ei\u016brovai suprast\u0173, jog nereikia tik\u0117ti kvailomis paskalomis apie jo \u201ebrolius\u201c.", "Veik\u0117j\u0173 \u0161iame filme nedaug, tod\u0117l kiekvienas i\u0161 j\u0173 gavo nema\u017eai ekraninio laiko pasireik\u0161ti ir pelnyti \u017ei\u016brov\u0173 simpatijas. Asmeni\u0161kai man, labiausiai patiko ir kartu savo paprastumu su\u017eav\u0117jo geriausias Kriso draugas Rodas, kuris savo dialogais tiesiog vert\u0117 juoktis iki negal\u0117jimo. Vien ko verta scena su juo policijos nuovadoje, kai jis bando paai\u0161kinti vis\u0105 situacij\u0105 apie savo draug\u0105.", "Pagrindinis filmo herojus Krisas irgi palieka ger\u0105 \u012fsp\u016bd\u012f. Ypatingai filmo gale jis i\u0161naudoja vis\u0105 savo potencial\u0105, kad parodyt\u0173, jog ne jis yra auka, o visi kiti. Armita\u017e\u0173 \u0161eimyna, kuri i\u0161 pirmo \u017evilgsnio atrodo kaip eilin\u0117, paprasta pasiturin\u010di\u0173 balt\u0173 amerikie\u010di\u0173 \u0161eima, palaipsniui parodo savo tikrus veidus. Baisiausia yra tai, jog kiekvienas i\u0161 m\u016bs\u0173 gali pakli\u016bti \u012f toki\u0173 \u017emoni\u0173 rankas. Ir \u010dia kalbu ne vien apie \u0161eim\u0105, pas kuri\u0105 atva\u017eiavo pagrindinis filmo herojus. Antraplaniai persona\u017eai, kaip tarnai ar atvyk\u0119 sve\u010diai, irgi prisid\u0117jo prie baugiai nuteikian\u010dios filmo atmosferos. Tod\u0117l steb\u0117ti j\u0173 veiksmus buvo vienas didelis malonumas, nors ir kraupiai nuteikiantis.", "Nenoriu nieko i\u0161pasakoti, nes filmas tada neteks prasm\u0117s, ta\u010diau pasakysiu, jog tai vienas originaliausi\u0173 ir netik\u0117t\u0173 \u0161i\u0173 met\u0173 kino projektu, kur\u012f privalo pamatyti kiekvienas psichologinio siaubo \u017eanro myl\u0117tojas.", "Stebint technin\u0119 filmo pus\u0119, i\u0161skirtiniu juostos bruo\u017eu tampa itin taiklus garso takelis. Tiesiog meistri\u0161kai atlikta ir puikiai priderinta prie rodom\u0173 scen\u0173 kompozitoriaus Michaelo Abelso para\u0161yta muzika suteik\u0117 ne vien \u012ftampos jausm\u0105, bet kartu ir nerimo, baim\u0117s bei ne\u017einomyb\u0117s.", "Kameros darbas irgi atliktas precizi\u0161kai. Staig\u016bs kameros objektyvo pos\u016bkiai, norint priartinti \u017ei\u016brov\u0105 prie rodomos siu\u017eetin\u0117s linijos, tapo vienu i\u0161 did\u017eiausi\u0173 filmo plius\u0173, ta\u010diau d\u0117ka kameros taip pat buvo labai gerai su\u017eaista ties veik\u0117j\u0173 emocijomis ir j\u0173 kartais sunkiai paai\u0161kinamais veiksmais, o k\u0105 jau kalb\u0117ti apie smurto bei kruvin\u0173 scen\u0173 pateikim\u0105, kuris buvo vienu i\u0161 esteti\u0161kiausi\u0173 dalyk\u0173 \u0161iame filme.", "Garso monta\u017eas nuostabus, ypatingai staigiai atrodan\u010diose ir \u0161iurp\u0105 kelian\u010diose scenose. Vaizdo monta\u017eas irgi be priekai\u0161t\u0173. Labai gerai vystoma siu\u017eetin\u0117 linija, nenuobod\u017eiai ir neerzinan\u010diai. Viskas sud\u0117liota taip, kaip ir tur\u0117jo b\u016bti.", "Atlik\u0119s pagrindin\u012f vaidmen\u012f, i\u0161 2015 met\u0173 trilerio \u201eSicario: narkotik\u0173 karas\u201c \u017einomas aktorius Danielis Kaluuya, gavo puiki\u0105 prog\u0105 parodyti visus savo aktorinius sugeb\u0117jimus. Ir jis savo \u0161ans\u0105 i\u0161naudojo kuo puikiausiai. \u012etikinama vaidyba ir \u012fdomus jo \u012fk\u016bnytas Kriso persona\u017eas tapo itin stipriu visos \u0161ios istorijos varikliu.", "Taip pat, galiu pasakyti, jog vienas i\u0161 geriausi\u0173 \u0161ios juostos pasirodym\u0173 priklauso Rous persona\u017e\u0105 suvaidinusiai Allison Williams. Ji ne tik \u012ftikinamai atliko savo heroj\u0117s vaidmen\u012f, bet ir sugeb\u0117jo tapti vienu i\u0161 \u017eiauriausi\u0173 blogie\u010di\u0173 kine per pastaruosius kelet\u0105 met\u0173. Jos transformacija i\u0161 geros ir patikimos merginos \u012f bejausm\u0119 pabais\u0105 sukre\u010dia ir net labai.", "Antraplaniuose vaidmenyse pasirod\u0119 Catherine Keener ir Bradley\u2018is Whitfordas irgi su\u017eib\u0117jo, vaizduodami ger\u0105 ir pavyzding\u0105 \u0161eim\u0105, kurios tikslu tampa \u017emoni\u0173 pagrobimai. Be j\u0173, puikiai su savo vaidmeniu susidorojo LilRelis Hiwery\u2018is, atlik\u0119s Kriso geriausio draugo Rodo rol\u0119. Tiesiog nuostabus, humoro nestokojantis ir savo nat\u016braliu idiotizmu pakerintis veik\u0117jas, kurio kiekvienas i\u0161si\u0161okimas vertas plojim\u0173.", "\u201ePradink\u201c \u2013 \u0161vie\u017eias v\u0117jo g\u016bsis psichologiniame siaubo \u017eanre, kuris nuo pat prad\u017eios iki finalini\u0173 titr\u0173 stebina savo paprastumu ir originaliai i\u0161reik\u0161ta mintimi. Tai ne tik gerai para\u0161yto scenarijaus, stiprios re\u017eis\u016bros, \u012fdomiai vystomo siu\u017eeto, staigaus siaubo ir puiki\u0173 dialog\u0173 kine pavyzdys, bet dar ir projektas, kuris ne\u0161a svarbi\u0105 \u017einut\u0119, norint paneigti visus kvailus stereotipus, susijusius su juodaod\u017ei\u0173 kult\u016bra Amerikoje."], "date": ["2017 m. baland\u017eio  8 d. 21:32"], "id": "74305146"},
{"url": "http://www.delfi.lt/veidai/kinas/mergina-su-principais-kere-pilbe-recenzija-nuo-pradzios-iki-pat-finalo-kerinti-juosta.d?id=74318700", "title": ["\u201eMergina su principais. Ker\u0117 Pilb\u0117\u201c recenzija: nuo prad\u017eios iki pat finalo kerinti juosta"], "text": ["Niujorko mieste gyvenanti labai principinga mergina Ker\u0117 Pilb\u0117 turi daugyb\u0119 asmenini\u0173 problem\u0173, kuri\u0173 ji nedr\u012fsta i\u0161pasakoti net ir savo psichologui, daktarui Petrovui. Tod\u0117l, nor\u0117damas jai pagelb\u0117ti, Petrovas pasi\u016blo Kerei vien\u0105 paprast\u0105 b\u016bd\u0105 tapti laimingai \u2013 sudaryti s\u0105ra\u0161\u0105 dalyk\u0173, kuriuos ji turi \u012fgyvendinti. Ta\u010diau tai n\u0117ra labai paprasta u\u017eduotis Kerei, kuriai perlipti per save ir savo \u012fsitikinimus yra misija ne\u012fmanoma.", "Nepriklausomas amerikie\u010di\u0173 kinas kiekvienais metais pateikia mums gan\u0117tinai \u012fdomi\u0173 staigmen\u0173, kurios spinduliuoja paprastumu, bet kartu su\u017eavi iki pat \u0161irdies gelmi\u0173. Ir b\u016btent tokiu filmu yra re\u017eisier\u0117s Susan Johnson filmas apie proting\u0105, savo vert\u0119 \u017einan\u010di\u0105 niujorkiet\u0119 Ker\u0119 Pilb\u0119, kurios gyvenimas susiklost\u0117 ne taip gerai, kaip ji pati to nor\u0117t\u0173.", "Filmo siu\u017eetas i\u0161 pirmo \u017evilgsnio atrodo labai paprastas, ta\u010diau jame slypi daug tiesos apie \u0161iuolaikinius \u017emoni\u0173 santykius ir jauno \u017emogaus po\u017ei\u016br\u012f \u012f gyvenim\u0105. Nuo pat prad\u017eios filme pateikiama svarbiausia siu\u017eetin\u0117s filmo linijos problema \u2013 ar i\u0161dr\u012fs pagrindin\u0117 heroj\u0117 perlipti per savo principus ir leisis avanti\u016brai, kuri\u0105 jai pasi\u016blo psichologas.", "Ir kas \u012fdomiausia, visi tie punktai i\u0161 psichologo s\u0105ra\u0161o, kuriuos turi \u012fvykdyti Ker\u0117 Pilb\u0117, labai gerai sukritikuoja \u0161iuolaikinio \u017emogaus mentalitet\u0105, kuris neturi laiko nei gerai knygai, nei naujoms pa\u017eintims, nei sau pa\u010diam. O k\u0105 kalb\u0117ti apie meil\u0117s reikalus, kurie yra taip i\u0161kreipti, jog \u017emogui su tradicin\u0117mis vertyb\u0117mis reik\u0117t\u0173 pasisl\u0117pti po pernyk\u0161\u010diais lapais. Tod\u0117l kiekviena filmo scena, kurioje pateikiami pamin\u0117ti niuansai, puikiai ", " \u012f bendr\u0105 pasakojimo branduol\u012f, sukuriant lyg ir romanti\u0161k\u0105 pamat\u0105 turin\u010di\u0105 istorij\u0105, bet kartu sugeban\u010di\u0105 atkreipti d\u0117mes\u012f \u012f klaidas, kurias daro \u017emon\u0117s, nor\u0117dami \u012ftikti kitiems, bet tik ne sau.", "Nuotaikingas juostos tonas taip pat yra viena i\u0161 svarbesni\u0173 filmo sudedam\u0173j\u0173 dali\u0173, tod\u0117l humoro filme netr\u016bksta. Ir tai ne koks nors banalus, vulgarus ar tualetinis humoras, o intelektualiai pateiktas humoras, kuris ver\u010dia juoktis i\u0161 pa\u010di\u0173 netik\u0117\u010diausi\u0173 situacij\u0173, \u012f kurias pakli\u016bva pagrinidniai filmo veik\u0117jai. Bet ne vien situacijos ver\u010dia \u0161ypsotis, o ir patys persona\u017e\u0173 dialogai, kurie puikiai pritaikyti kiekvienam i\u0161 filme pasirodan\u010di\u0173 heroj\u0173.", "Kalbant apie herojus, kurie \u0161iame pasakojime sudaro vos ne pagrindin\u012f juostos s\u0117km\u0117s akcent\u0105, galime i\u0161skirti kelis, kurie padaro ger\u0105 \u012fsp\u016bd\u012f. Pirmiausia, tai pati Ker\u0117 Pilb\u0117, kuri vaizduoja tipin\u0117s vyr\u0173 nuskriaustos moters tipa\u017e\u0105. Ir nors i\u0161 jos poelgi\u0173 ir situacij\u0173 galima gerai pasijuokti, ta\u010diau rim\u010diau \u012fsi\u017ei\u016br\u0117jus \u012f \u0161\u012f persona\u017e\u0105, susim\u0105stai apie tai, kaip \u017emogaus gyvenim\u0105 sugeba su\u017elugdyti kitas asmuo.", "Kitu smagiu herojumi tampa Sajus, kuris visos juostos metu vos ne persekioja pagrindin\u0119 veik\u0117j\u0105. Jo nuo\u0161irdumas ir noras patikti merginai su\u017eavi. Antraplaniai herojai, kaip daktaras Petrovas, Ker\u0117s t\u0117tis, bendradarbiai Tara ir Duglasas puikiai papildo Ker\u0117s psichologin\u012f portret\u0105, tod\u0117l d\u0117ka \u0161i\u0173 heroj\u0173 galime pamatyti kaip atsiskleid\u017eia pagrindin\u0117s heroj\u0117s problemos. \u017dinoma, yra ir neigiam\u0173 persona\u017e\u0173 kaip Metas ir profesorius Harisonas, kurie taip pat sudaro labai svarb\u0173 pamat\u0105 istorijai ir pateikia itin tikrovi\u0161k\u0105 vyr\u0173 po\u017ei\u016br\u012f \u012f naivias merginas. Be\u017ei\u016brint \u012f juos, darosi pikta, nes per tokius \u0161unsnukius daugelis mergin\u0173, padori\u0173 ir savo vert\u0119 \u017einan\u010di\u0173, prie\u0161i\u0161kai nusistato prie\u0161 vyri\u0161k\u0105 lyt\u012f skanduodamos, jog visi vyrai yra kiaul\u0117s.", "Filmui pasibaigus, juosta palieka labai \u0161ilt\u0105 ir lengv\u0105 jausm\u0105. Tai nenuobodus pasakojimas, kurio metu galima ne tik gerai praleisti laik\u0105, bet ir pasimokyti tam tikr\u0173 dalyki\u0173, o svarbiausia, suprasti, jog b\u016btent tu esi savo laim\u0117s kalvis, o ne kiti \u017emon\u0117s.", "\u0160is nedidelio biud\u017eeto filmas gali pasigirti labai geru kameros darbu, kuris visos juostos metu parodo kitok\u012f Niujorko gro\u017e\u012f \u2013 t\u0105 paprast\u0105, buitin\u012f, niekuo nei\u0161siskiriant\u012f nuo kit\u0173 miest\u0173 gro\u017e\u012f, kuris i\u0161ties su\u017eavi. Taip pat ir filme girdima muzika turi savito \u017eavesio. Kiekviena muzikin\u0117 kompozicija gerai priderinta prie rodom\u0173 scen\u0173, kas suteikia filmui jaukumo ir paprastumo. Garso ir vaizdo monta\u017eas standartinis tokio pob\u016bd\u017eio filmams, tod\u0117l nieko i\u0161skirtinio mes nepamatome. Tik gerai sud\u0117liot\u0105 istorij\u0105, kuri\u0105 karts nuo karto nutraukia Ker\u0117s prisiminimai apie pirm\u0105 savo meil\u0119.", "Aktoriai filme puikiai atliko savo darb\u0105, tod\u0117l su dideliu malonumu buvo galima steb\u0117ti j\u0173 pasirodymus. Tiek Ker\u0117s Pilb\u0117s persona\u017e\u0105 \u012fk\u016bnijusi aktor\u0117 Bel Powley sugeba su\u017eav\u0117ti savo paprastumu, tiek ir jos t\u0117t\u012f vaidinantis kino veteranas Gabrielis Byrne\u2018as sugeba sudominti savo pasirodymu.", "Taip pat i\u0161skirti galima \u0161ioje juostoje u\u017e humor\u0105 atsakingus aktorius Vanessa Bayer ir Desmin\u0105 Borges\u0105, kurie atliko Ker\u0117s bendradarbi\u0173 vaidmenis. Tiesiog labai juokingi ir charizmati\u0161ki herojai. Ne k\u0105 ma\u017eiau su\u017eavi ir Williamas Moseley\u2018is, atlik\u0119s Sajaus vaidmen\u012f. Savo paprastumu \u017eavintis herojus, kuris nuo pirm\u0173 akimirk\u0173 pasirod\u0119s kino ekranuose pakeri.", "Daktaras Petrovas, kur\u012f suvaidino Nathanas Lane\u2018as, irgi turi i\u0161skirtin\u012f \u017eaves\u012f, tod\u0117l b\u016btent jis tampa svarbiausia Ker\u0117s Pilb\u0117s gyvenimo pasikeitimo prie\u017eastimi. Kaip ir du kiti vyrai \u2013 Metas ir profesorius Harisonas, kurie pakeit\u0117 jos po\u017ei\u016br\u012f \u012f vyrus. Juos \u012fk\u016bnij\u0119 Jasonas Ritteris ir Colinas O\u2018Donoghue puikiai pavaizdavo tam tikr\u0105 vyr\u0173 tipa\u017e\u0105, kuris da\u017eniausiai atsakingas d\u0117l moter\u0173 neapykantos vyrams.", "\u201eMergina su principais. Ker\u0117 Pilb\u0117\u201c \u2013 savo paprastumu ir nuo\u0161irdumu nuo prad\u017eios iki pat finalo kerinti juosta, kurioje intelektualus humoras susipina su nei\u0161galvotomis gyvenimi\u0161komis dramos vertomis situacijomis, \u012f kurias pakli\u016bna kiekvienas jaunas \u017emogus, norintis pab\u0117gti nuo sav\u0119s ir j\u012f persekiojan\u010di\u0173 problem\u0173. \u0160is puikus nepriklausomo amerikie\u010di\u0173 kino pavyzdys be gero scenarijaus ir i\u0161rai\u0161kingai pateikt\u0173 jaunos moters i\u0161gyvenim\u0173, d\u017eiugina \u012ftikinama pagrindini\u0173 aktori\u0173 vaidyba, j\u0173 dialogais ir pa\u010diais persona\u017eais, kurie sukelia \u012fvairiausius jausmus \u2013 nuo susi\u017eav\u0117jimo iki neapykantos."], "date": ["2017 m. baland\u017eio 10 d. 16:45"], "id": "74318700"},
{"url": "http://www.delfi.lt/veidai/kinas/auksinio-gaublio-laimetoja-j-chastain-dirbti-su-gyvunais-ir-vaikais-lengviau-nei-su-suaugusiais.d?id=74323566", "title": ["\u201eAuksinio gaublio\u201c laim\u0117toja J. Chastain: dirbti su gyv\u016bnais ir vaikais lengviau nei su suaugusiais"], "text": ["\u201eVos prad\u0117jus karjer\u0105 kine, vienas protingas \u017emogus man sak\u0117: stenkis nesirinkti vaidmen\u0173, kur reik\u0117s dirbti su vaikais arba gyv\u016bnais. \u0160iame filme man teko abu u\u017edaviniai. Ta\u010diau sunkiausia buvo ne tai. Daugiausia pastang\u0173 pareikalavo i\u0161mokti kalb\u0117ti su lenki\u0161ku akcentu. Labai pagelb\u0117jo Antoninos dukt\u0117 Teresa, ji pasakojo savo mamos istorij\u0105 ir tai pad\u0117jo \u012fsijausti \u012f vaidmen\u012f. Paai\u0161k\u0117jo, jog gimusi Sankt Peterburge, A. \u017dabinska tik v\u0117liau pateko \u012f Lenkij\u0105. Tad kalb\u0117jo daug l\u0117\u010diau, apgalvodama \u017eod\u017eius, lau\u017eyta lenk\u0173 kalba\u201c, \u2013 pristatydama film\u0105 pasakojo 40-met\u0117 J. Chastain, pelniusi \u201eAuksin\u012f gaubl\u012f\u201c u\u017e \u012fsimintin\u0105 pasirodym\u0105 juostoje \u201eTaikinys Nr.1\u201c.", "Paklausta, ar buvo sud\u0117tinga dirbti su gyv\u016bnais, aktor\u0117 teig\u0117, jog netur\u0117jo dublerio, tad teko susipa\u017einti su j\u0173 charakteriais bei b\u016bdo ypatumais.", "\u201eGaliu dr\u0105siai sakyti, kad man labiau patinka dirbti su gyv\u016bnais ir vaikais, nei su suaugusiais \u017emon\u0117mis. Jie yra tikri, nieko neslepia. Maitinau li\u016bt\u0117s jaunikl\u012f i\u0161 buteliuko, o re\u017eisierei teko pakeisti por\u0105 scen\u0173, nes gyv\u016bnai buvo tiesiog per daug pavarg\u0119 daryti tai, ko i\u0161 j\u0173 reikalavo. Lygiai taip teko dalyvauti ir dramliuko gimdyme\u201c, \u2013 juokiasi aktor\u0117.", "Bent kiek besidom\u0117jusiems Antrojo pasaulinio karo \u012fvykiais jau turb\u016bt \u017einoma istorija apie \u017dabinski\u0173 didvyri\u0161kum\u0105. Oficialiai zoologijos sodas Lenkijos sostin\u0117je buvo atidarytas 1928 m. kovo 11 dien\u0105 ir t\u0173 pa\u010di\u0173 met\u0173 pabaigoje jo direktoriumi tapo Janas \u017dabinskis. Ta\u010diau tikr\u0105ja sodo siela, gyv\u016bnus myl\u0117jusia kaip savo pa\u010dios vaikus, buvo jo \u017emona Antonina.", "Vis\u0105 ketvirt\u0105j\u012f pra\u0117jusio am\u017eiaus de\u0161imtmet\u012f Antonina ir Janas (akt. J. Chastain ir Johanas Heldenberghas) puosel\u0117jo zoologijos sod\u0105, augino savo pa\u010di\u0173 s\u016bn\u0173 ir m\u0117gavosi gyvenimu. Svajon\u0117 \u012f \u0161ipulius sudu\u017eo 1939-\u0173j\u0173 rugs\u0117jo 1-\u0105j\u0105, Vokietijai \u012fsiver\u017eus \u012f Lenkij\u0105 ir prad\u0117jus Antr\u0105j\u012f pasaulin\u012f kar\u0105. Ta\u010diau tikrasis siaubas buvo dar prie\u0161 akis. Netrukus prasid\u0117jus \u017eyd\u0173 are\u0161tams, gera\u0161ird\u0117 Antonina daugyb\u0119 savo nam\u0173 u\u017ekabori\u0173 pavert\u0117 patikima sl\u0117ptuve are\u0161tuot\u0173j\u0173 vaikams. Slepiam\u0173j\u0173 skai\u010diui art\u0117jant prie 300, i\u0161gyventi dar\u0117si vis sunkiau. Kiekvienas garsas, kiekvienas krep\u0161tel\u0117jimas, kostel\u0117jimas ar verksmas gal\u0117jo atkreipti nuolat aplink mar\u0161iruojan\u010di\u0173 naci\u0173 d\u0117mes\u012f.", "Ypating\u0105 pavoj\u0173 k\u0117l\u0117 nuolat \u017dabinski\u0173 namuose laik\u0105 leid\u017eiantis Berlyno zoologijos sodo vadovas Lucas Hekas (akt. Danielis Br\u00fchlis). Tik\u0117damasis su naci\u0173 pagalba pasigrobti Var\u0161uvoje gyvenan\u010di\u0173 gyv\u016bn\u0173, jis atrado kur kas labiau geid\u017eiam\u0105 grob\u012f \u2013 Antonin\u0105.", "Jautri, jaudinanti ir \u012ftampos kupina drama \u201eZoologijos sodo pri\u017ei\u016br\u0117tojo \u017emona\u201c Lietuvoje pradedama rodyti baland\u017eio 14 dien\u0105.", "Filmo anonsas:"], "date": ["2017 m. baland\u017eio 11 d. 10:38"], "id": "74323566"},
{"url": "http://www.delfi.lt/veidai/kinas/filmo-dvasia-sarvuose-recenzija-vizualiai-patrauklus-kultinio-1995-metu-anime-zanro-sedevro-seselis.d?id=74330608", "title": ["Filmo \u201eDvasia \u0161arvuose\u201c recenzija: vizualiai patrauklus kultinio 1995 met\u0173 anime \u017eanro \u0161edevro \u0161e\u0161\u0117lis"], "text": ["Kovodama su kibernetiniais nusikaltimais, vien\u0105 dien\u0105 major\u0117 Motoko susiduria su dar nereg\u0117to masto prie\u0161ininku, vardu Kuz\u0117. Kiekvien\u0105 kart\u0105 jai prie jo priart\u0117jus, nusikalt\u0117lis sugeb\u0117davo meistri\u0161kai pasi\u0161alinti i\u0161 savo buvimo vietos, palikdamas neai\u0161kias u\u017euominas. Ir tik sugavusi j\u012f, Motoko suprato, k\u0105 rei\u0161k\u0117 Kuz\u0117s palikti p\u0117dsakai ir kod\u0117l jis taip su ja elg\u0117si. Ji suprato, jog tai ne jis yra nusikalt\u0117lis, o tie, kuriems ji dirba...", "Naujojo Ruperto Sanderso filmo buvo laukiama labai ilgai ir nekantriai, nes tai vienas i\u0161 ret\u0173 projekt\u0173 Holivude, kuris remiasi japon\u0173 menu, o tiksliau manga ir anime \u017eanro kino projektu, pasirod\u017eiusiu 1995 metais. \u017dinoma, tie \u017emon\u0117s, kurie n\u0117ra susipa\u017ein\u0119 su originalu, film\u0105 priims visi\u0161kai kitaip nei tur\u0117t\u0173, tod\u0117l ir \u012fvertinimai gali \u0161oktelti, nes visumoje, \u0161is filmas atrodo tikrai i\u0161skirtinai, palyginus su kitais kiberpunko stiliaus projektais.", "Bet kaip animuotos \u201eDvasia \u0161arvuose\u201c versijos perdirbinys \u2013 tai klaikus ir visi\u0161kai puikios id\u0117jos nei\u0161naudoj\u0119s projektas, kurio did\u017eiausia b\u0117da yra scenarist\u0173 impotencija ir nemok\u0117jimas dirbti su kitos pasualio kult\u016bros suteikta med\u017eiaga.", "Filmo siu\u017eetin\u0117 linija yra labai paprasta, ta\u010diau ji kartu gali ir su\u017eav\u0117ti, nes veiksmo pateikimas vystant \u0161i\u0105 istorij\u0105 n\u0117ra nuobodus. Nuo prad\u017eios iki pat filmo galo netr\u016bksta ger\u0173 veiksmo scen\u0173, kurios, \u017einoma, primena jau matytus pana\u0161aus pob\u016bd\u017eio filmus, kaip pavyzd\u017eiui kultin\u0117 \u201eMatrica\u201c. Ta\u010diau yra vienas ma\u017eytis niuansas \u2013 b\u016btent \u201eMatrica\u201c buvo \u012fkv\u0117pta \u201eDvasia \u0161arvuose\u201c mangos ir anime, tod\u0117l kalb\u0117ti apie kai kuri\u0173 scen\u0173 plagiavim\u0105 b\u016bt\u0173 nekorekti\u0161ka.", "Veiksmas susideda i\u0161 keli\u0173 dali\u0173 \u2013 susid\u016brim\u0173, kuriuose major\u0117 Motoko sugeba puikiai valdyti kum\u0161\u010dius ir akimirksniu susidoroti su savo prie\u0161ininkais, bei gana kietai atrodan\u010di\u0173 susi\u0161audym\u0173. Visa tai pagyvina filmo per\u017ei\u016br\u0105. Ir tenka pripa\u017einti, veiksmas sud\u0117liotas labai tvarkingai, jog jau\u010diama ir \u012ftampa, ir pasim\u0117gavimas rodomomis scenomis.", "Istorijos prasme \u2013 dugnas. O dugnas d\u0117l to, jog nors ir kaip filmo scenaristai ir re\u017eisierius band\u0117 pateikti pa\u010dias svarbiausias mangos ir anime id\u0117jas, jiems to padaryti nepavyko, nes viskas buvo sumalta \u012f vien\u0105 major\u0117s Motoko perspektyv\u0105, be joki\u0173 paai\u0161kinim\u0173 apie kibernetin\u012f pasaul\u012f ir \u017emogaus pas\u0105mon\u0119 jame. Ir viskas atrod\u0117 taip \u0161altai, taip negyvai, jog net buvo ne\u012fdomu steb\u0117ti Motoko sav\u0119s pa\u017einim\u0105 ir nor\u0105 i\u0161siai\u0161kinti vis\u0105 ties\u0105 apie praeit\u012f ir \u012f save pana\u0161ius organizmus. Gaila, bet toks turiningas ir gra\u017eus pasaulis, kuriame gyvena pagrindiniai \u0161ios istorijos herojai, buvo vertas platesnio po\u017ei\u016brio. Tod\u0117l \u017ei\u016brint \u012f vis\u0105 re\u017eisieriaus Ruperto Sanderso pateikt\u0105 vizij\u0105 supranti, jog ji nesugeba intriguoti ar labai su\u017eav\u0117ti kaip t\u0105 padar\u0117 1995 metais pasirod\u0119s animuotas filmas.", "Veik\u0117jai \u0161iame filme irgi nekelia didelio susi\u017eav\u0117jimo. Ir ne d\u0117l to, jog jie visi atrodo kaip zombiai, neturintys i\u0161skirtini\u0173 charakterio bruo\u017e\u0173 ar charizmos, o d\u0117l to, jog jie visi\u0161kai neatsiskleid\u017eia siu\u017eetin\u0117s linijos metu. N\u0117 vienas i\u0161 pagrindini\u0173 heroj\u0173 nesugeba paker\u0117ti taip, jog d\u0117l jo laikytum kum\u0161\u010dius ir sirgtum. Net ir pagrindin\u0117 filmo heroj\u0117 Motoko nesukelia joki\u0173 jausm\u0173. Labai banaliai pateiktas persona\u017eas, kuris primena \u201eSaul\u0117lyd\u017eio\u201c sagos mumij\u0105 Bel\u0105. Tik kovos scenos, kuriose ji dalyvauja atrodo puikiai. Bet persona\u017eo psichologinis portretas ir jo i\u0161gyvenimai po tiesos apie save pa\u017einimo taip ir lieka ka\u017ekur u\u017e ekran\u0173 rib\u0173. K\u0105 jau kalb\u0117ti apie pagrindinius filmo antagonistus, kurie ne tik, kad nesukelia jokio susi\u017eav\u0117jimo (kas yra keista, nes da\u017eniausiai blogiukai turi daugiau charizmos u\u017e gerie\u010dius), bet ir pastato \u012f nepatogi\u0105 pad\u0117ti \u017ei\u016brov\u0105, kuriam brukama labai idioti\u0161ka blogie\u010di\u0173 pasaul\u0117\u017ei\u016bra d\u0117l j\u0173 darom\u0173 veiksm\u0173. Visi kiti persona\u017eai atrodo kaip statistai, kurie gal\u0117jo tiesiog tyl\u0117ti vis\u0105 film\u0105 ir niekas j\u0173 nepasteb\u0117t\u0173.", "Pernelyg daug kalb\u0117ti nesinori, bet asmeni\u0161kai man tai vienas labiausiai nuvylusi\u0173 \u0161iais metais film\u0173, kuris nors ir \u017ei\u016brisi smagiai bei suteikia puiki\u0105 pramog\u0105 kino sal\u0117je, ta\u010diau visi\u0161kai nevertas \u201eDvasios \u0161arvuose\u201c vardo, b\u016bdamas kultinio anime perdirbiniu.", "Gaila, bet \u0161\u012fkart Holivudui nepavyko \u012f did\u017eiuosius kino ekranus atsakingai perkelti mangos, tod\u0117l tik\u0117kim\u0117s, jog studija \u201eWarner Bros.\u201c pasimokys i\u0161 savo koleg\u0117s \u201eParamount Pictures\u201c ir ateityje nepadarys toki\u0173 klaid\u0173 kuriant film\u0105 \u201eAkira\u201c.", "Vienas i\u0161 did\u017eiausi\u0173 \u0161io filmo privalum\u0173, d\u0117l kurio tiesiog verta b\u0117gti \u012f kin\u0105, yra specialieji efektai. Tai labai kokybi\u0161ki, akis kerintys ir netgi labai tikrovi\u0161kai atrodantys specialieji efektai, kurie visos juostos metu sugeba ne vien\u0105 kart\u0105 nustebinti. Prisiminus kovos scen\u0105 vandenyje norisi j\u0105 per\u017ei\u016br\u0117ti dar kart\u0105. \u0160is esteti\u0161kai pateiktas filmo i\u0161orinis pavidalas daug kart\u0173 gelb\u0117ja nuo g\u0117dingai atrodan\u010di\u0173 nesusipratim\u0173 siu\u017eetin\u0117je linijoje, d\u0117l kuri\u0173 re\u017eisierius ir scenaristai tur\u0117t\u0173 atsipra\u0161yti vis\u0173 \u0161ios mangos gerb\u0117j\u0173.", "Kameros darbas, kuris filme irgi atlieka labai svarbi\u0105 funkcij\u0105 norint kuo i\u0161vaizd\u017eiau parodyti veiksmo scenas ir heroj\u0173 susid\u016brimus, atliktas puikiai. Ypatingai gerai \u017ei\u016brisi \u201eslow-motion\u201c stiliumi pateikti epizodai, kuriuose pagrindiniai herojai smagiai ta\u0161ko blogie\u010dius. Taip pat ir platesni kadrai, kuriuose parodoma CGI pagalba sukurta miesto panorama, sugeba su\u017eav\u0117ti ir leisti pasinerti \u012f \u0161\u012f kibernetin\u012f pasaul\u012f, kuriame nat\u016braliai atrodantis \u017emogus tampa didele retenybe.", "Ir nors filme yra \u012ftampos, ta\u010diau ji sukurta d\u0117ka kameros darbo ir speciali\u0173j\u0173 efekt\u0173, susi\u0161audym\u0173 ir m\u016b\u0161nyni\u0173, bet ne kaip da\u017eniausiai b\u016bna tokio pob\u016bd\u017eio filmuose \u2013 garso takelio. Muzikin\u0117 filmo palyda labai nyki ir visi\u0161kai nesukelianti \u012ftampos netgi pa\u010diose kie\u010diausiose scenose. Ypatingai filmo gale, kur herojams tenka kovoti su galingai atrodan\u010dia prie\u0161inink\u0173 technika.", "Vaizdo monta\u017eo darbas neblogas, tod\u0117l istorija neatrodo labai padrika, o turinti vientis\u0105 pasakojimo linij\u0105, nenukreipianti \u012f niekur kitur, tod\u0117l ir filmas \u017ei\u016brisi ne taip nuobod\u017eiai. Garso monta\u017eas stiprus, ypatingai veiksmo scenose galima pajusti vis\u0105 jo gali\u0105 ir tuo pa\u010diu gauti ka\u017ekiek adrenalino.", "\u0160\u012f film\u0105 galima \u017ei\u016br\u0117ti ir ne vien d\u0117l geros technin\u0117s pus\u0117s, bet ir d\u0117l aptemtame kostiume pasirodan\u010dios ", ". Manau, vyrai supras, apie k\u0105 eina kalba ir kok\u012f privalum\u0105 \u0161i juosta \u012fgavo, kai jos k\u016br\u0117jai pakviet\u0117 pagrindiniam vaidmeniui tokio nuostabaus k\u016bno savinink\u0119 \u012fk\u016bnyti major\u0119 Motoko. Be fizini\u0173 duomen\u0173, Scarlett Johansson visai \u012ftikinamai suvaidino savo persona\u017e\u0105, kuris \u0161iek tiek skyr\u0117si nuo to, k\u0105 mes mat\u0117me anime.", "I\u0161 antraplani\u0173 aktori\u0173 labiausiai \u012f akis krito vienas mano mylimiausi\u0173 japon\u0173 re\u017eisieri\u0173 ir aktori\u0173 Takeshi Kitano, kuris, kaip \u017einia, visi\u0161kai nemoka kalb\u0117ti angli\u0161kai, tod\u0117l buvo \u0161iek tiek juokinga steb\u0117ti j\u012f filme, kuriame visi kalba angli\u0161kai, o tik jis vienas \u0161neka savo gimt\u0105ja kalba. Bet tai netrikd\u0117, nes jo brutalumas tiesiog \u017eavi.", "Taip pat buvo visai malonu \u0161iame filme pamatyti talenting\u0105j\u012f Michael\u0105 Pitt\u0105 ir kino veteran\u0119, nuostabi\u0105j\u0105 \u201eOskaro\u201c laureat\u0119 Juliette Binoche. Gaila, jog re\u017eisierius nesugeb\u0117jo \u0161iame filme i\u0161naudoti viso j\u0173 aktorinio potencialo. Pana\u0161iai ir su Batu perosna\u017eo atlik\u0117ju Johanu Philipu Asbeku. Charizmos turintis aktorius atrod\u0117 labai blankiai kiekvienoje scenoje, kurioje jis pasirodydavo kartu su Scarlett.", "Visi kiti persona\u017eai ir juos atliekantys aktoriai visi\u0161kai ne\u012fdom\u016bs, tu\u0161ti, neturintys jokios charizmos.", "\u201eDvasia \u0161arvuose\u201c \u2013 vizualiai patrauklus ir netgi labai \u017eavintis savo veiksmo scenomis, puikiais aktoriais, kameros darbu ir i\u0161radingais specialiaisiais efektais studijos \u201eParamount Pictures\u201c projektas, kuris savo turiniu, re\u017eis\u016bra ir id\u0117jos pateikimu yra tik apgail\u0117tinas kultinio 1995 met\u0173 anime \u0161e\u0161\u0117lis.", "Filmo anonsas:"], "date": ["2017 m. baland\u017eio 11 d. 16:11"], "id": "74330608"},
{"url": "http://www.delfi.lt/veidai/kinas/filmu-greiti-ir-isiute-istorija-sutalpinta-i-septynias-minutes.d?id=74352030", "title": ["Film\u0173 \u201eGreiti ir \u012fsiut\u0119\u201c istorija sutalpinta \u012f septynias minutes"], "text": ["7 minu\u010di\u0173 trukm\u0117s vaizdo siu\u017eet\u0105 sudaro esmin\u0117s kiekvienos filmo dalies scenos, tad ruo\u0161iantis juostos \u201eGreiti ir \u012fsiut\u0119 8\u201c (angl. \u201eThe Fate of The Furious\u201c) premjerai toli gra\u017eu neb\u016btina per\u017ei\u016br\u0117ti visus septynis prie\u0161 tai rodytus filmus, ra\u0161oma juostos platintoj\u0173 prane\u0161ime spaudai.", "Pirmasis b\u016bsimos fran\u0161iz\u0117s filmas kino ekranus pasiek\u0117 2001-aisiais ir tapo sensacija. Nuo tada kino studija Universal i\u0161leido dar \u0161e\u0161is serijos filmus, \u201eGreiti ir \u012fsiut\u0119\u201c paversdama ne tik viena ilgiausi\u0173 fran\u0161izi\u0173 kino istorijoje, ta\u010diau ir pa\u010dia pelningiausia \u2013 bendros septyni\u0173 iki \u0161iol kinus pasiekusi\u0173 film\u0173 pajamos sudaro 3,8 mlrd.", "JAV doleri\u0173. S\u0117km\u0117s pauk\u0161t\u0119 pagav\u0119 kino k\u016br\u0117jai n\u0117 neketina sustoti \u2013 jau baland\u017eio 14 dien\u0105 kino ekranus i\u0161vys a\u0161tuntasis serijos filmas, \u201eGreiti ir \u012fsiut\u0119 8\u201c.", "Anot juostos siu\u017eeto, po paskutini\u0173j\u0173 i\u0161bandym\u0173 Domo (akt. ", ") gauja sugr\u012f\u017eta \u012f \u012fprastas gyvenimo v\u0117\u017ees ir m\u0117gaujasi ramybe. Deja, keli\u0105 jiems pastoja Saifer (akt. ", ") \u2013 viena gra\u017eiausi\u0173 ir pavojingiausi\u0173 pasaulio moter\u0173 \u2013 kibernetinio pasaulio \u017evaig\u017ed\u0117, galinti visk\u0105 \u201enulau\u017eti\u201c ir u\u017eprogramuoti tarnauti jai.", "Naujos pa\u017e\u012fstamos \u017eavesio apker\u0117tas Domas meta ilgus metus \u0161eima jam buvusi\u0105 komand\u0105 ir pereina \u012f blogio pus\u0119. K\u0105 d\u0117l kadaise juos suvienijusio \u017emogaus gali padaryti komanda, nujau\u010dianti art\u0117jan\u010di\u0105 katastrof\u0105? Atsakymai kinuose jau baland\u017eio 14-\u0105j\u0105.", "Vis\u0173 filmo dali\u0173 \u201esantrauk\u0105\u201c galite pamatyti \u010dia:", "Filmo anonsas:"], "date": ["2017 m. baland\u017eio 13 d. 10:48"], "id": "74352030"},
{"url": "http://www.delfi.lt/veidai/kinas/kada-lietuvoje-bus-deramai-atlyginama-kino-kurejams.d?id=74357290", "title": ["Kada Lietuvoje bus deramai atlyginama kino k\u016br\u0117jams?"], "text": ["Pra\u0117jusi\u0105 savait\u0119 Maskvoje vyko tarptautin\u0117s autori\u0173 bendrij\u0173 konfederacijos CISAC Europos komiteto pos\u0117dis, kuriame audiovizualini\u0173 men\u0173 sri\u010diai, kaip pagrindiniam ekonominiam, socialiniam ir kult\u016briniam veiksniui Europoje, skirtas itin didelis d\u0117mesys. ES vykstant diskusijoms d\u0117l Europos Tarybos ir Parlamento direktyvos d\u0117l autori\u0173 teisi\u0173 bendrojoje skaitmenin\u0117je rinkoje, ypa\u010d daug kalb\u0117ta apie neat\u0161aukiam\u0105 teis\u0119 \u012f atlyg\u012f u\u017e nauj\u0105 audiovizualini\u0173 k\u016brini\u0173 naudojimo b\u016bd\u0105, t. y. u\u017e per\u017ei\u016bras ar parsisiuntimus i\u0161 legali\u0173 film\u0173 platform\u0173 internete.", "\u201eD\u0117l atlygio autoriams u\u017e k\u016brini\u0173 naudojim\u0105 internete ypa\u010d susir\u016bpin\u0119 lenkai. J\u0173 kolektyvinio administravimo bendrija SFP-ZAPA netgi sulauk\u0117 CISAC palaikymo rezoliucijos, kuri bus \u012fteikta Lenkijos vald\u017eios atstovams. Joje akcentuojama, kad esama situacija neigiamai veikia autori\u0173 ekonomin\u0119 pad\u0117t\u012f, kadangi jie negauna atlygio u\u017e k\u016brini\u0173 panaudojim\u0105 internete. Taip pat atkreipiamas d\u0117mesys, kad autoriai derybose d\u0117l atlygio su prodiuseriais visuomet yra silpnoji pus\u0117, tod\u0117l sutartiniai santykiai negarantuoja autoriams teisingos atlyginimo dalies nuo pajam\u0173 u\u017e komercin\u012f filmo panaudojim\u0105, tod\u0117l b\u016btina modernizuoti \u012fstatym\u0105, kad \u0161is u\u017etikrint\u0173 neat\u0161aukiam\u0105 teis\u0119 \u012f atlyg\u012f u\u017e k\u016brini\u0173 naudojim\u0105 internete visiems audiovizualini\u0173 k\u016brini\u0173 autoriams\u201c, \u2013 \u012fsp\u016bd\u017eiais i\u0161 konferencijos dalijasi Asociacijos LATGA Audiovizualini\u0173 k\u016brini\u0173 poskyrio vadov\u0117 Vilma Jura\u0161kien\u0117.", "Ji akcentuoja, kad didel\u012f sujudim\u0105 d\u0117l atlyginimo u\u017etikrinimo audiovizualini\u0173 k\u016brini\u0173 autoriams i\u0161gyvenan\u010dioje kaimynin\u0117je Lenkijoje, kaip ir Estijoje ar, pvz., Italijoje audiovizualini\u0173 k\u016brini\u0173 autoriams \u012fstatymai numato neat\u0161aukiam\u0105 teis\u0119 \u012f atlyg\u012f u\u017e \u012fvairius k\u016brini\u0173 panaudojimo b\u016bdus \u2013 re\u017eisieriai, operatoriai, scenaristai gauna autorin\u012f atlyg\u012f nuo kiekvieno savo filmo seanso kino teatre ar parodymo televizijoje. Tokiose Europos \u0161alyse kaip Pranc\u016bzija, \u0160veicarija, Belgija ir kt. susiklos\u010diusi\u0173 sutartini\u0173 santyki\u0173 d\u0117ka audiovizualini\u0173 k\u016brini\u0173 autoriai jau seniai gauna deram\u0105 atlyg\u012f u\u017e tradicinius film\u0173 naudojimo b\u016bdus.", "\u201eDeja, Lietuvoje situacija kur kas li\u016bdnesn\u0117 ir ji, neabejoju, did\u017eiajai daliai kino k\u016br\u0117j\u0173 nepatinka. M\u016bs\u0173 \u012fstatyme iki \u0161iol kino k\u016br\u0117jams numatyta neat\u0161aukiama teis\u0117 tik \u012f vienos r\u016b\u0161ies atlyg\u012f \u2013 u\u017e k\u016brini\u0173 nuom\u0105 vaizdo kase\u010di\u0173 ir DVD nuomos punktuose, kurie jau seniai u\u017esidar\u0117. Dar 2010 m. vald\u017eios atstov\u0173 papra\u0161\u0117me taisyti \u012fstatym\u0105, kartu su Kult\u016bros ministerija pareng\u0117me \u012fstatymo 11 straipsnio patais\u0105, kurioje kalbama apie neat\u0161aukiam\u0105 audiovizualini\u0173 k\u016brini\u0173 autori\u0173 teis\u0119 \u012f atlyg\u012f ir u\u017e kitus audiovizualini\u0173 k\u016brini\u0173 naudojimo b\u016bdus. Deja, pana\u0161u, kad j\u0105 nugul\u0117 storas dulki\u0173 sluoksnis, o audiovizualini\u0173 k\u016brini\u0173 autoriai d\u0117l netobulo \u012fstatymo yra vis dar tiesiogiai priklausomi nuo prodiuseri\u0173, kurie sutartyse nustato fiksuotus i\u0161ankstinius autorinius atlyginimus, valios. Gal\u0173 gale fiksuota atlyginimo suma neatitinka vieno pagrindiniu autori\u0173 teisi\u0173 principo \u2013 ekonominio ry\u0161io tarp filmo komercin\u0117s s\u0117km\u0117s ir atlyginimo dyd\u017eio jo autoriams. Taigi, turime pagrind\u0105 manyti, kad m\u016bs\u0173 \u0161alies audiovizualini\u0173 men\u0173 srities autoriams \u0161iuo metu n\u0117ra deramai atlyginama u\u017e j\u0173 k\u016brini\u0173 panaudojim\u0105\u201c, \u2013 paai\u0161kina V.Jura\u0161kien\u0117."], "date": ["2017 m. baland\u017eio 13 d. 14:02"], "id": "74357290"},
{"url": "http://www.delfi.lt/veidai/kinas/greiti-ir-isiute-8-recenzija-250-mln-doleriu-kainavusi-juosta-virto-nepabostancia-pramoga-kino-saleje.d?id=74363422", "title": ["\u201eGreiti ir \u012fsiut\u0119 8\u201c recenzija: 250 mln. doleri\u0173 kainavusi juosta virto nepabostan\u010dia pramoga kino sal\u0117je"], "text": ["Ta\u010diau pama\u010dius, kok\u012f didel\u012f susidom\u0117jim\u0105 ir komercin\u012f potencial\u0105 po septintosios dalies pasirodymo turi \u0161i fenomenu tapusi studijos \u201eUniversal Pictures\u201c kino visata, paskutini\u0173 keturi\u0173 fran\u010diz\u0117s film\u0173 prodiuseris ", " ir studijos vadovai nusprend\u0117 prat\u0119sti vis\u0173 mylim\u0173 heroj\u0173 nuotykius dar vienai trilogijai.", "Ir \u0161tai, po dvej\u0173 met\u0173 nuo puikaus atsisveikinimo su Paulu Walkeriu, \u012f kino ekranus \u012f\u017eengia a\u0161tuntoji ir pati brangiausia fran\u010diz\u0117s dalis, kuri be reklamos i\u0161laid\u0173 studijai \u201eUniversal Pictures\u201c atsi\u0117jo stulbinan\u010dius 250 milijon\u0173 doleri\u0173. Nenuostabu, jog \u012f re\u017eisieriaus post\u0105 po to, kai nuo tolimesnio bendradarbiavimo su \u201eUniversal Pictures\u201c atsisak\u0117 Jamesas Wanas, buvo pakviestas labai atsakingas ir stiprius filmus kaip \u201eTiesiai i\u0161 Komptono\u201c ar \u201eDerybininkas\u201c mokantis kurti F. Gary Gray, kuris pa\u017ead\u0117jo kardinaliai pakeisti po\u017ei\u016br\u012f \u012f \u0161i\u0105 veiksmo fran\u010diz\u0119, suteikdamas jai daugiau \u012fvairov\u0117s.", "Dominikas Toretas kartu su savo mylim\u0105ja Lete medaus m\u0117nes\u012f leid\u017eia Kuboje, kurioje jie jau\u010diasi ne tik saug\u016bs, bet ir be galo laimingi. Ta\u010diau, kaip da\u017enai b\u016bna, laim\u0117 gali nutr\u016bkti bet kuri\u0105 akimirk\u0105. Ypa\u010d, jeigu horizonte pasirodo vienas rim\u010diausi\u0173 prie\u0161\u0173 \u2013 paslaptingoji \u0160ifer, kuriai pavyksta \u012f savo pus\u0119 palenkti netgi pat\u012f Dominik\u0105. I\u0161dav\u0119s savo draugus, \u0161eim\u0105 ir \u012fsitikinimus, Dominikas tampa labiausiai med\u017eiojamu \u017emogumi \u017eem\u0117je, kur\u012f sustabdyti gali tik jo senoji komanda.", "\u201eGreiti ir \u012fsiut\u0119\u201c yra viena i\u0161 nedaugelio fran\u010dizi\u0173, kuri su kiekviena dalimi vis tobul\u0117ja, ir \u010dia a\u0161 visi\u0161kai nejuokauju. Po to, kai 2009 metais \u012f \u0161i\u0105 film\u0173 serij\u0105 sugr\u012f\u017eo originaliojo filmo pagrindiniai persona\u017eai ir juos atliekantys aktoriai, o fran\u010diz\u0117s siela Vinas Dieselis tapo dar ir juostos prodiuseriu, reikalai studijai \u201eUniversal Pictures\u201c prad\u0117jo eiti geryn.", "Kiekviena nauja dalis u\u017edirbdavo \u017eymiai daugiau pinig\u0173 nei ankstesnioji, o ir kino kritik\u0173 bei serijos gerb\u0117j\u0173 \u012fvertinimai tik augo. \u017dinoma, \u010dia visi\u0161kai suprantama, nes su kiekvienu nauju filmu juostos k\u016br\u0117jai sugeb\u0117davo dar labiau nustebinti tiek veiksmu, tiek ir beproti\u0161kais kaskadiniais triukais. Ir nors asmeni\u0161kai man geriausia visos fran\u010diz\u0117s dalis yra penkta, kurios veiksmas vyko Rio De \u017daneire, bet tenka pripa\u017einti, jos su kiekvienu nauju filmu beproti\u0161kumo kartel\u0117 vis augo.", "Tur\u0117jome ir galingai atrodan\u010di\u0105 l\u0117ktuvo scen\u0105, ir \u0161okan\u010dias i\u0161 dangorai\u017eio \u012f dangorai\u017e\u012f ma\u0161inas, ir, \u017einoma, mil\u017eini\u0161ko seifo tempim\u0105 per vis\u0105 miest\u0105. Tod\u0117l, pasibaigus septintam filmui, buvau labai patenkintas, jog taip gra\u017eiai u\u017esibaig\u0117 visa \u0161i istorija. Ta\u010diau verslas yra verslas, nes kai i\u0161 filmo u\u017esidirbi pusantro milijardo doleri\u0173, tai b\u016bt\u0173 kvaila nustoti daryti pinigus. Taip ir gavome jau a\u0161tunt\u0105j\u0105 arba tiesiog pirm\u0105j\u0105 naujos trilogijos dal\u012f.", "Asmeni\u0161kai, filmo laukiau, nes buvo \u012fdomu, kaip filmo scenaristai ir prodiuseriai pateiks Brajano dingim\u0105, bet kartu, taip pat buvo smalsu pamatyti tokio m\u0105sto projekt\u0105 i\u0161 paties F. Gary Gray, kuris 2015 metais visus nustebino su hitu tapusia drama \u201eTiesiai i\u0161 Komptono\u201c. Ir, ties\u0105 sakant, juosta ne tik, kad nenuvyl\u0117, bet ir po penktosios dalies tapo mano pa\u010diu m\u0117gstamiausiu \u0161ios film\u0173 serijos filmu.", "Filmo siu\u017eetin\u0117 linija, bent jau \u0161ioje dalyje, labai primena paskutinius \u201eNe\u012fmanomos misijos\u201c filmus, tod\u0117l \u017ei\u016brovams yra pateikiamas ne vien paprastas veiksmo filmas, kuriame \u0161audo-gaudo, bet visai \u012fdomiai sukaltas trileris su netik\u0117tumo elementais.", "\u017dinoma, toks sprendimas ne tik pagyvina per\u017ei\u016br\u0105, bet kartu leid\u017eia sp\u0117lioti d\u0117l tolimesni\u0173 juostoje rodom\u0173 heroj\u0173 veiksm\u0173. Ypatingai, kai visos \u0161ios fran\u010diz\u0117s pagrindinis herojus pereina \u012f blogie\u010di\u0173 pus\u0119. O prie\u017eastis, d\u0117l kurios jis taip pasielg\u0117, yra labai \u017emogi\u0161ka, suprantama ir netgi gerbtina.", "Tikrai nenoriu atskleisti svarbi\u0173 filmo detali\u0173, tod\u0117l i\u0161 karto pereisiu prie veiksmo pateikimo. Jo filme yra i\u0161ties nema\u017eai ir jis sud\u0117liotas labai atsakingai visos juostos metu, tod\u0117l kaskart, kai tik pereinama prie u\u017esit\u0119susi\u0173 dramatini\u0173 scen\u0173, kuri\u0173 \u010dia netr\u016bksta, viskas apsiver\u010dia auk\u0161tyn kojomis ir \u017ei\u016brovams leid\u017eiama pasim\u0117gauti kietais ir netgi labai brutaliai atrodan\u010diais vaizdais.", "Bet svarbiausia, jog visas veiksmas sukasi aplink ma\u0161inas, tod\u0117l tie, kurie visuomet yra nepatenkinti, jog \u201eGreit\u0173 ir \u012fsiutusi\u0173\u201c fran\u010diz\u0117 nutolo nuo pirminio tikslo, gal\u0117s nutilti, nes \u0161iame filme yra lenktyn\u0117s. Ir ne bet kokios lenktyn\u0117s. Taip pat juosta gali pasigirti efektingai atrodan\u010diais susi\u0161audymais ir ne k\u0105 prastesn\u0117mis mu\u0161tyn\u0117mis, tod\u0117l nuobod\u017eiauti tikrai nereikia. O k\u0105 jau kalb\u0117ti apie visus triukus, kuriuos atlieka pagrindiniai herojai, ir kitas naujoves, tokias kaip visame Niujorko mieste haker\u0117s valdomi automobiliai. Tiesiog pasaka ir orgazmas akims.", "Vienu i\u0161 did\u017eiausi\u0173 privalum\u0173 fran\u010diz\u0117je taip pat tampa heroj\u0173 kelion\u0117s po \u012fvairiausias pasaulio \u0161alis. \u0160ioje dalyje bi\u010diuliai aplanko Kub\u0105, Rusij\u0105 ir pirm\u0105 kart\u0105 apsilanko Niujorko mieste. \u012edomu ir tai, jog tai yra pirmasis per penkiasde\u0161imt met\u0173 pasirod\u0119s Holivudinis filmas, kuris buvo filmuojamas pa\u010dioje Kuboje. Tod\u0117l \u0161\u012f \u012fvyk\u012f galima laikyti istoriniu JAV kino industrijai.", "\u0160nekant apie herojus, tai jie irgi nustebina. Ir nustebina savo \u012fvairove. Pirmiausia, i\u0161 visai kitokios perspektyvos pamatome Dominik\u0105, kuris dar labiau atsiskleid\u017eia kaip asmenyb\u0117, o kartu su\u017einome ir apie iki \u0161iol neatskleistus jo asmeninius reikalus. Taip pat labai \u0161auniai pasirodo ir Dekardas \u0160ou, kuriam septintoje fran\u010diz\u0117s dalyje nebuvo laiko atsiskleisti kaip visai \u012fdomiam persona\u017eui. Scenos su juo suteik\u0117 ne tik \u012ftampos, bet ir juoko. Ypa\u010d tos finalin\u0117s scenos l\u0117ktuve, kurias pasirod\u017eius filmo Blu-Ray prasukin\u0117siu ne vien\u0105 kart\u0105. Smagiai ir savo vietoje jaut\u0117si visi kiti seni bi\u010diuliai kaip Ted\u017eas, Let\u0117, Romanas, agentas Hobsas, o taip pat ir ponas Niekas.", "Bet ne vien seni persona\u017eai teik\u0117 d\u017eiaugsm\u0105. Galiu pasakyti, jog pagrindin\u0117 filmo antagonist\u0117, tobulo gro\u017eio savinink\u0117 \u0160ifer buvo ne tik viena i\u0161 labiausiai d\u017eiuginan\u010di\u0173 \u0161io filmo akimirk\u0173, bet tai dar ir pats charizmati\u0161kiausias blogietis visoje fran\u010diz\u0117je.", "I\u0161 kit\u0173 nauj\u0173 veik\u0117j\u0173 visai neblogai \u012f rodom\u0105 veiksm\u0105 \u012fsipai\u0161\u0117 ma\u017easis ponas Niekas, kuris tapo tokiu pat paty\u010di\u0173 objektu, kaip Romanas. Komi\u0161kumo \u0161iems dviems vyrukams tikrai netr\u016bko. Tiesa, dar susipa\u017einome ir su broli\u0173 \u0160ou mama, kuri ne k\u0105 ma\u017eiau kieta nei jos at\u017ealos. Staigmen\u0173 veik\u0117j\u0173 plane irgi buvo, ta\u010diau neatskleisiu, kokie dar persona\u017eai pasirod\u0117 filme, nes j\u0173 epizodi\u0161kos scenos tiesiog sukelia gra\u017eius prisiminimus apie ankstesnes dalis. Tiesiog nesinori gadinti \u012fsp\u016bd\u017ei\u0173.", "Pasibaigus filmui nor\u0117josi dar, nes tai tiesiog tobulas pramoginis projektas, kurio per\u017ei\u016bros metu tiesiog atjungi smegenis ir m\u0117gaujiesi lengvu siu\u017eetu, puikiu veiksmu, labai smagiu humoru ir kitais tokio pob\u016bd\u017eio filmams b\u016bdingais elementais. Tod\u0117l tie \u017emon\u0117s, kurie ie\u0161ko racionali\u0173 paai\u0161kinim\u0173 ekrane vykstantiems dalykams ir galvoja, jog tokie filmai skirti bukagalviams, tegul apsidairo ir pasi\u017ei\u016bri \u012f savo nykius ir monotoni\u0161kai atrodan\u010dius gyvenimus, kuriuose n\u0117ra vietos d\u017eiaugsmui. \u201eGreiti ir \u012fsiut\u0119\u201c yra skirti pramogai, gerai ir kokybi\u0161kai pramogai, po kurios jautiesi lengvai, pails\u0117j\u0119s ir gav\u0119s reikiam\u0105 adrenalino doz\u0119.", "Kai filmas kainuoja 250 milijon\u0173 doleri\u0173, tai nenuostabu, jog jo i\u0161or\u0117 atrodo tiesiog nepriekai\u0161tingai. Specialieji efektai filme u\u017eburia, nes j\u0173 yra labai daug ir jie labai kokybi\u0161ki. Taip pat ir sprogimai, kuri\u0173 ne\u012fmanoma suskai\u010diuoti, atrodo labai gerai lekian\u010di\u0173 ma\u0161in\u0173 fone. Didelis malonumas akims \u017ei\u016br\u0117ti \u012f gra\u017ei\u0105 ir epi\u0161kai atrodan\u010di\u0105 aplink\u0105.", "Kameros darbas, kuris \u0161iame filme yra kitoks nei ankstesn\u0117se dalyse, irgi puikiai atlieka savo funkcijas suteikti \u017ei\u016brovams reikiamo \u012ftampos jausmo. O jis kitoks tod\u0117l, jog daugelyje filmo viet\u0173 buvo skiriamas didelis d\u0117mesys detal\u0117mis, kurios kelioms sekund\u0117ms buvo nufilmuotos \u201eslow-motion\u201c stiliumi, kad \u017ei\u016brovai gal\u0117t\u0173 dar geriau jas \u012f\u017ei\u016br\u0117ti ir kartu pajusti vis\u0105 i\u0161 ekrano pus\u0117s sklindan\u010di\u0105 gali\u0105. Panoraminiai vaizdai irgi verti d\u0117mesio, ypatingai Kuboje, kuri savo gro\u017eiu akimirksniu pavergia, jog norisi planuotis kitas atostogas b\u016btent ten.", "Garso takelis, nors ir laiko \u012ftampoje, bet jis yra \u017eymiai prastesnis u\u017e ankstesnius \u0161ios film\u0173 serijos filmus. N\u0117 vieno \u012fsimintino hito, n\u0117 vienos \u012fsimintinos naujos muzikin\u0117s kompozicijos, tik kelios i\u0161 ankstesni\u0173 dali\u0173 \u017einomos melodijos, sukelian\u010dios nostalgijos jausm\u0105. O pagrindin\u0117 \u0161ios dalies daina \u201eInto the Sun\u201c yra tiesiog tragi\u0161ka.", "Garso monta\u017eas geras, galingas ir kokybi\u0161kai atliktas kiekvienoje kietesn\u0117je veiksmo scenoje, o vaizdo monta\u017eas irgi nesukelia nepatogum\u0173. Tvarkingai vystoma siu\u017eetin\u0117 linija, nenuobodi ir netgi labai \u012ftraukianti.", "Juosta yra ypatinga ir vaidyba. Tikrai taip, nes tai pirmas kartas \u0161ios fran\u010diz\u0117s istorijoje, kai Vinas Dieselis sugeb\u0117jo i\u0161spausti emocij\u0105. Jis \u010dia vaidino ir vaidino netgi labai neblogai, kas i\u0161ties k\u0117l\u0117 nuostab\u0105 viso filmo metu. Taip pat \u0161alia jo smagiai \u017ei\u016br\u0117josi Dwayne\u2018as Johnsonas ir charizmati\u0161kasis ", ". Pastarasis savo replikomis ir keliomis scenomis perspjov\u0117 beveik visus kitus filme pasirod\u017eiusius aktorius. Ir tai d\u017eiugu. Tik\u0117kim\u0117s, jog kitoje dalyje jis irgi taps vienu i\u0161 pagrindini\u0173 heroj\u0173.", "Dievi\u0161koji Charlize Theron, kuri mane tiesiog paker\u0117jo, vos tik ji pirm\u0105 kart\u0105 pasirod\u0117 ekrane, suvaidino vien\u0105 i\u0161 \u012fsimintiniausi\u0173 savo vaidmen\u0173 karjeroje. \u0160alta, kategori\u0161ka, seksuali ir labai pavojinga moteris, kuriai nusilenk\u0117 net ir pats Vinas Dieselis. Puikiai atliktas vaidmuo.", "Antraplaniai aktoriai irgi su savo vaidmenimis susidorojo puikiai. Tiek Chrisas \u201eLudacris\u201c Bridgesas, tiek ir Tyrese Gibsonas su Michelle Rodriguez paliko ger\u0105 \u012fsp\u016bd\u012f. Ne k\u0105 smagiau \u012f film\u0105 \u012fsipai\u0161\u0117 Scottas Eastwoodas su legendine Helen Mirren. Akivaizdu, jog \u0161ie aktoriai ateityje dar pasirodys \u0161ioje kino visatoje. Taip pat d\u017eiugu buvo matyti ir kultin\u012f Kurt\u0105 Russel\u0105 su \u201eSost\u0173 kar\u0173\u201c \u017evaig\u017ede Nathalie Emmanuel. Nors \u0161iame filme jie ne taip \u017eib\u0117jo kaip ankstesn\u0117je dalyje.", "\u201eGreiti ir \u012fsiut\u0119 8\u201c \u2013 stipriai atrodanti naujos trilogijos pirmoji dalis, kuri savyje sujungia puikiai pateikt\u0105 ir reikiamos \u012ftampos sukeliant\u012f veiksm\u0105, labai kokybi\u0161k\u0105 ir nenuvalkiot\u0105 humor\u0105, charizmati\u0161kus ir \u017eaves\u012f kelian\u010dius aktorius, \u012fdom\u0173 ir intriguojant\u012f siu\u017eet\u0105, stulbinan\u010diai atrodan\u010di\u0105 technin\u0119 pus\u0119, kas visumoje sukuria nepabostan\u010di\u0105 pramog\u0105 kino sal\u0117je.", "Filmo anonsas:"], "date": ["2017 m. baland\u017eio 14 d. 07:25"], "id": "74363422"},
{"url": "http://www.delfi.lt/veidai/kinas/zoologijos-sodo-priziuretojo-zmona-recenzija-tai-ne-tik-filmas-apie-zmoniu-gelbetojus-ir-karo-siauba.d?id=74377344", "title": ["\u201eZoologijos sodo pri\u017ei\u016br\u0117tojo \u017emona\u201c recenzija: tai ne tik filmas apie \u017emoni\u0173 gelb\u0117tojus ir karo siaub\u0105"], "text": ["Var\u0161uvos zoologijos sodo pri\u017ei\u016br\u0117tojai \u2013 Antonina ir Janas \u017dabinskiai yra labai gerbiami savo profesijos specialistai, tod\u0117l j\u0173 meil\u0117 gyv\u016bnams ir atsidavimas dirbant su jais \u017eav\u0117jo tiek miesto gyventojus, tiek ir zoologus i\u0161 kit\u0173 \u0161ali\u0173. Ta\u010diau, kilus Antrajam pasauliniam karui, jie prarado visk\u0105, k\u0105 taip myl\u0117jo. Bet, karo siaubo nepalau\u017eti, jie sugalvojo plan\u0105, kaip gali i\u0161saugoti zoologijos sod\u0105 ir tuo pa\u010diu i\u0161gelb\u0117ti nema\u017eai nekalt\u0173 gyvybi\u0173, kurias persekiojo vokie\u010di\u0173 kariuomen\u0117. Taip kadaise klest\u0117j\u0119s zoologijos sodas tapo prieglobs\u010diu \u017eydams...", "Apie didvyri\u0161k\u0105 Jano ir Antoninos \u017dabinsi\u0173 \u017eygdarb\u012f su\u017einojau perskait\u0119s 2007 metais i\u0161leist\u0105 biografinio pob\u016bd\u017eio ra\u0161ytojos Diane Ackerman knyg\u0105 \u201eZoologijos pri\u017ei\u016br\u0117tojo \u017emona\u201c, kurioje nuodugniai buvo papasakotas \u0161i\u0173 nuostabi\u0173 ir labai dr\u0105si\u0173 \u017emoni\u0173 poelgis. Knyga mane labai su\u017eav\u0117jo, nes joje taip kruop\u0161\u010diai buvo papasakoti prie\u0161 septyniasde\u0161imt met\u0173 nutik\u0119 kruvini \u012fvykiai, kurie k\u0117l\u0117 pasipiktinim\u0105 ir tuo pa\u010diu graudino iki pat \u0161irdies gelmi\u0173. Tod\u0117l, kai tik su\u017einojau, jog pagal \u0161i\u0105 knyg\u0105 bus kuriamas vaidybinis filmas, negal\u0117jau jo nelaukti, nes toki\u0173 pasakojim\u0173 apie \u017eyd\u0173 persekiojim\u0105 ir \u017emogi\u0161kum\u0105 paskutiniais metais kino ekranuose tiesiog nebuvo.", "I\u0161 pirmo \u017evilgsnio, \u0161is pasakojimas savo pateikimu labai primena 1993 metais pasirod\u017eius\u012f Steveno Spielbergo \u0161edevr\u0105 \u201e\u0160indlerio s\u0105ra\u0161as\u201c, tod\u0117l vien d\u0117l to jis tampa vertas per\u017ei\u016bros kine. Ta\u010diau tik\u0117tis tokio stipraus ir emocionaliai nuteikian\u010dio darbo kaip pamin\u0117tas \u201eOskarinis\u201c filmas \u2013 nereikia. Tai itin ramus, paprastas ir lengvai pasakojamas filmas, kurio did\u017eiausiu pliusu tampa nuodugniai parodyta Jano ir Antoninos misija gelbstint \u017eydus.", "Filmas susideda i\u0161 keli\u0173 svarbi\u0173 etap\u0173, kurie leid\u017eia nuodugniai susipa\u017einti su pagrindiniais \u0161ios istorijos herojais, kurie filme pateikti i\u0161 labai \u017emogi\u0161kos perspektyvos. Pirmame filmo pasakojimo etape matome \u017eydint\u012f ir gyv\u0105, \u017emoni\u0173 piln\u0105 zoologijos sod\u0105, kuriame savo meil\u0119 gyv\u016bnams rodo Antonina. Tai trapios, bet labai stiprios moters pateikimas, kuri net b\u016bdama pa\u010diose sunkiausiose situacijose, randa i\u0161eit\u012f. Taip pat su\u017einome apie jos atsidavim\u0105 vyrui, s\u016bnui ir draugams, kurie j\u0105 ir jos vyr\u0105 gerbia bei vertina. Antrasis etapas skirtas parodyti karo siaub\u0105, bet ne tok\u012f, kok\u012f mes gal\u0117jome matyti filme \u201ePj\u016bklo ketera\u201c, kai vienas prie\u0161 kit\u0105 kovojo japon\u0173 ir amerikie\u010di\u0173 kariai, bet dar labiau nu\u017emog\u0117jus\u012f, kai nekalti gyv\u016bnai tapo ginkluot\u0173 \u012fsibrov\u0117li\u0173 aukomis. Net \u0161ird\u012f spaud\u0117 tokie vaizdai, kuriuose beginkliai gyv\u016bnai tapo nacist\u0173 taikiniais. Kitu ir prie\u0161paskutiniu istorijos apie Jan\u0105 ir Antonin\u0105 \u017dabinskius etapu tapo j\u0173 noras pad\u0117ti nekaltiems \u017emon\u0117ms, kuriuos persekiojo vokie\u010diai. \u010cia irgi galima pamatyti siaubing\u0173 vaizd\u0173, ta\u010diau zoologijos sodo pri\u017ei\u016br\u0117toj\u0173 \u017emogi\u0161kumas vienu akimirksniu nuteik\u0117 pozityviai. Finaliniu etapu tapo karo pabaiga ir noras neatskleisti paslapties. Ir tai did\u017eiausia \u0161io filmo \u012ftampos kupina dalis, kurioje blogis gal\u0117jo triumfuoti. Net pra\u0117jus parai po per\u017ei\u016bros, nenustojau galvoti apie paskutines \u0161io filmo scenas. Tai be galo stiprios ir savo pateikimu graudinan\u010dios scenos, kuri\u0173 metu neg\u0117da paleisti a\u0161ar\u0105.", "Kaip galima suprasti, visas pagrindinis veiksmas sukasi aplink herojus, bet ne vien apie Antonin\u0105 ir Jan\u0105, bet ir kitus svarbius \u0161ios istorijos dalyvius kaip vokiet\u012f Lutz\u0105 Hek\u0105 ir Ri\u0161ard\u0105 \u017dabinsk\u012f. Pagrindiniame plane gauname puik\u0173 Antoninos portret\u0105. Tai moteris, kuriai teko i\u0161gyventi pa\u010dius sunkiausius gyvenimo momentus \u2013 prarasti visk\u0105, k\u0105 myli, nusileisti ir save \u017eeminti \u012fsibrov\u0117liui, globoti tuos, kurie negali savimi pasir\u016bpinti ir kartu saugoti paslapt\u012f, kurios atskleidimas gal\u0117t\u0173 jai ir jos \u0161eimai atne\u0161ti did\u017eiausias kan\u010dias ar net mirt\u012f. Pana\u0161iai pateikiamas ir jos vyras. Tai dr\u0105sus \u017emogus, kuris be kompromis\u0173 ry\u017eosi pad\u0117ti \u017eydams ir j\u0173 vaikams, kad jie gal\u0117t\u0173 i\u0161vengti koncentracijos stovykl\u0173. Be\u017ei\u016brint \u012f \u0161iuos filmo herojus, o tiksliau, tikrus karo didvyrius, kurie nepabijojo naci\u0173 ir i\u0161gelb\u0117jo apie 300 gyvybi\u0173, norisi tik\u0117ti, jog ir dabar, \u0161iais interneto ir laisv\u0117s laikais, toki\u0173 \u017emoni\u0173 netr\u016bksta. \u017dinoma, filmas tur\u0117jo ir savo antagonist\u0105 \u2013 zoolog\u0105 Lutz\u0105 Hek\u0105, kuris privert\u0117 jausti baim\u0119, o kartu k\u0117l\u0117 labai nemalonius poj\u016b\u010dius. Vieninteliu minusu, kuris \u0161iek tiek erzino, buvo pagrindini\u0173 heroj\u0173 kalba. Nor\u0117josi autenti\u0161kumo, tod\u0117l gaila, jog pagrindiniai herojai \u0161nek\u0117jo angli\u0161kai ir dar su tokiu prispaustu akcentu, lyg tai b\u016bt\u0173 rusus vaizdav\u0119 amerikie\u010diai. Bent jau vokie\u010diai tarpusavyje kalb\u0117jo voki\u0161kai.", "Pats lenk\u0173, \u017eyd\u0173 ir vokie\u010di\u0173 pateikimas yra gan\u0117tinai tikrovi\u0161kas, tod\u0117l \u017ei\u016brovai gali susipa\u017einti su kiekviena \u0161alimi i\u0161 \u0161ono ir pamatyti, kaip kiekvienos kult\u016bros ir tautos atstovai atrod\u0117 karo nualintoje Var\u0161uvoje. B\u016btent tod\u0117l netr\u016bksta ir kraupiai atrodan\u010di\u0173 scen\u0173, kurios priver\u010dia pajusti paniek\u0105 vokie\u010di\u0173 kariams, ypatingai d\u0117l prievartavimo scenos, ir pozityviai nuteikian\u010di\u0173 viet\u0173, kuriose matome g\u0117rio propagavim\u0105 b\u016bnant vieningais tokiu sunkiu laikotarpiu kaip karas. \u012etampos filmo metu yra, nors tai ir drama, ta\u010diau filmo gale parodoma i\u0161ties nema\u017eai judri\u0173 ir kvap\u0105 gniau\u017eian\u010di\u0173 scen\u0173, kurios nuteikia blogiausiam i\u0161 galim\u0173 Antoninos ir Jano didvyri\u0161ko poelgio scenarij\u0173.", "\u0160is jaudinantis ir be galo gra\u017eus filmas, kuriame be karo siaubo ir \u017eyd\u0173 gelb\u0117jimo parodoma ir \u0161viesi zoologijos sodo dalis, kurioje gyv\u016bnai tampa tikru lobiu \u0161iame pasakojime. Ir po \u0161io re\u017eisier\u0117s Niki Caro filmo, kuris mane kaip ir beveik visos kino sal\u0117s \u017ei\u016brovus sujaudino, o taip pat leido i\u0161 ar\u010diau pa\u017einti nuostabius \u017emones, kuriems pavyko karo metu i\u0161gelb\u0117ti 300 gyvybi\u0173, aplank\u0117 noras gyvai pamatyti iki dabar veikiant\u012f Var\u0161uvos zoologijos sod\u0105 ir taip pagerbti t\u0105 \u0161vent\u0105 viet\u0105. Tod\u0117l nesvarstykite ar eiti \u2013 \u0161\u012f film\u0105 b\u016btina pamatyti kine.", "Techni\u0161kai tai irgi kokybi\u0161kai atrodantis k\u016brinys, kuriame did\u017eiausi\u0105 d\u0117mes\u012f prikausto pats zoologijos sodas ir jame gyvenantys gyv\u016bnai. Dekoracijos ir autenti\u0161kumas filme \u017eavi. Ir \u017eavi tod\u0117l, jog viskas buvo atkurta remiantis Jano ir Antoninos \u017dabinski\u0173 pasakojimais, o taip pat pagal ano laikotarpio madas ir tendencijas. Grimas ir heroj\u0173 kostiumai irgi priduoda tikrovi\u0161kumo, tod\u0117l visos filmo scenos \u017ei\u016brisi tiesiog nepriekai\u0161tingai.", "Kameros darbas irgi priver\u010dia \u017eav\u0117tis \u0161iuo filmu, nes viskas taip gra\u017eiai ir harmoningai nufilmuota, jog karts nuo karto galima pasijusti, lyg patys b\u016btume zoologijos sode kartu su \u017eaviai atrodan\u010diais gyv\u016bnais. Bet ir karo scenos gerai pateiktos, ypatingai, kai operatorius didel\u012f d\u0117mes\u012f skyr\u0117 nupaveiksluoti karo siaub\u0105 prie\u0161 paprastus \u017emones.", "Muzikin\u0117 dalis paprasta, muzikali ir \u017eavi. Didesn\u0117je filmo dalyje dominuoja pianinas ir kelios ar\u0161iau skamban\u010dios muzikin\u0117s kompozicijos, po kuri\u0173 seka tiesiog tyla. Ir tai puikus pavyzdys, kaip galima i\u0161naudoti tyl\u0105, kuri tampa savoti\u0161ku akcentu po ne itin gerai nuteikian\u010di\u0173 vaizd\u0173.", "Garso monta\u017eas ir vaizdo monta\u017eas be priekai\u0161t\u0173. Tiesiog kokybi\u0161kai atlikti technin\u0117s pus\u0117s niuansai, tod\u0117l filmas \u017ei\u016brisi ne tik \u012fdomiai, bet ir su \u012ftampos elementais, kuriais \u017eongliruojama sustiprinant gars\u0105 pa\u010diose netik\u0117\u010diausiose filmo vietose.", "Aktori\u0173 kolektyvas filme i\u0161ties did\u017eiulis ir netgi labai \u017eavintis, ta\u010diau nor\u0117t\u0173si i\u0161skirti vos tik tris pagrindini\u0173 vaidmen\u0173 atlik\u0117jus, kurie savo talentu nuo prad\u017eios iki filmo galo tiesiog \u017eav\u0117jo.", "Dukart \u201eOskarui\u201c nominuota aktor\u0117 Jessica Chastain kaip visuomet spind\u0117jo kino ekrane demonstruodama savo berib\u012f talent\u0105. Aktorei pavyko ne tik puikiai perteikti Antoninos vaidmen\u012f, bet ir su\u017eav\u0117ti savo paprastumu, tod\u0117l be\u017ei\u016brint film\u0105 b\u016btent ji labiausiai prikaust\u0117 d\u0117mes\u012f ir privert\u0117 nuo\u0161ird\u017eiai jaudintis d\u0117l jos likimo.", "Visai gerai filme pasirod\u0117 jau nebe pirm\u0105 kart\u0105 kine naci\u0173 uniform\u0105 vilkintis Danielis Bruhlis, kuris 2009 metais visus su\u017eav\u0117jo savo pasirodymu ", " juostoje \u201eNegarbingi \u0161unsnukiai\u201c. Aktoriui ir v\u0117l pavyko \u012fk\u016bnyti dviveid\u012f persona\u017e\u0105, kuris i\u0161 vienos pus\u0117s atrodo gerietis, o i\u0161 kitos yra visi\u0161kas monstras. Ir nors nebuvo malonu \u017ei\u016br\u0117ti \u012f jo suvaidint\u0105 veik\u0117j\u0105, ta\u010diau pats aktorius nusipelno teigiamo \u012fvertinimo d\u0117l savo \u012ftikinamos vaidybos.", "Ne k\u0105 blogiau su savo role susidorojo Johanas Heldenberghas, kuriam atiteko Jano vaidmuo. Emocionalus, tikrovi\u0161kas ir \u017eavintis persona\u017eo pateikimas, kuris lygiai taip pat, kaip ir Antonina, sugeb\u0117jo pelnyti nuolankum\u0105 stebint jo \u017eygdarbius.", "\u201e", "\u201c \u2013 jaudinan\u010diai jautri ir be galo nuo\u0161irdi juosta, kurioje paprastai, bet labai \u012ftraukian\u010diai papasakotas Antrojo pasaulinio karo didvyri\u0173, Jano ir Antoninos \u017dabinski\u0173, \u017eygdarbis, i\u0161gelb\u0117j\u0119s nuo mirties \u0161imtus vokie\u010di\u0173 kariuomen\u0117s persekiot\u0173 \u017eyd\u0173. Tai ne tik filmas apie \u017emoni\u0173 gelb\u0117tojus ir karo siaub\u0105 okupuotoje Lenkijos sostin\u0117je, bet tai gerai sure\u017eisuotas filmas apie \u017emogi\u0161kum\u0105 ir berib\u012f nor\u0105 pad\u0117ti tiems, kuriems niekas nei\u0161ties\u0117 pagalbos rankos."], "date": ["2017 m. baland\u017eio 15 d. 13:07"], "id": "74377344"},
{"url": "http://www.delfi.lt/veidai/kinas/outcast-rezisierius-kova-su-demonais-ne-tik-serialo-filmavimo-aiksteleje.d?id=74377720", "title": ["\u201eOutcast\u201c re\u017eisierius: kova su demonais \u2013 ne tik serialo filmavimo aik\u0161tel\u0117je"], "text": ["Robert\u2018as Kirkman\u2018as: Na, mane gerokai g\u0105sdina mintis apie demono aps\u0117dim\u0105. Manau, viena i\u0161 prie\u017eas\u010di\u0173, kod\u0117l kuriu \u0161\u012f serial\u0105 \u2013 tai mano noras suvaldyti \u0161i\u0105 baim\u0119. Mano nuomone, itin i\u0161mintinga ir sumanu yra sugalvoti, kad kas nors dar ir sumok\u0117t\u0173 u\u017e kov\u0105 su mano paties baim\u0117mis.", "Robert\u2018as Kirkman\u2018as: Na, komiksai virsta TV serialais \u012fvairiais b\u016bdais. Kai k\u0105 galima \u012fgyvendinti, o kai ko \u2013 ne. Per daugel\u012f \u201eVaik\u0161tan\u010di\u0173 numir\u0117li\u0173\u201c sezon\u0173 supratome, k\u0105 gal\u0117sime panaudoti \u201eOutcast\u201c. Manau, tai labai naudinga. Su \u201eVaik\u0161tan\u010diais numir\u0117liais\u201c kai kas buvo sud\u0117tinga. B\u016bdavo \u2013 a\u0161 para\u0161au, o jie man sako: \u201eTaip nieko nebus. To nepavyks nufilmuoti\u201c. Su \u201eOutcast\u201c nesusid\u016briau su tokia daugybe nemaloni\u0173 moment\u0173, ir esu u\u017e tai d\u0117kingas. Na, \u0161is tas pasitaik\u0117, bet ne tiek daug. Tod\u0117l tam tikra prasme \u201e", "\u201c man atrodo tarsi trumpas greitas prad\u017eiamokslis, d\u0117l kurio pavyko s\u0117kmingai sukurti \u201eOutcast\u201c.", "Robert\u2018as Kirkman\u2018as: Ooo, greta man\u0119s dabar s\u0117dintis Patrick\u2018as Fugit\u2018as, vaidinantis Kyle Barnes, labai supykt\u0173, jei antrajame sezone mes pasirinktum\u0117me kit\u0105 pagrindin\u012f veik\u0117j\u0105. Tai pasakojimas apie Kyle ir jo gyvenimo kelion\u0119. Pats serialo pavadinimas \u201eOutcast\u201c skirtas Kyle Barnes, tad mes nuolat, kiekvien\u0105 sezon\u0105, pasakosime apie j\u012f. Na, nebent Patrick\u2018as \u012fsivelt\u0173 \u012f kok\u012f ne\u012ftik\u0117tin\u0105 skandal\u0105 ar gin\u010d\u0105 \u2013 tuomet, \u017einoma, daugiau parodysime ir kitus veik\u0117jus.", "Patrick\u2018as Fugit\u2018as: Patar\u010diau Kyle prad\u0117ti galvoti, \u201e\u012fjungti\u201c smegenis. Jei jis tiesiog prad\u0117t\u0173 galvoti \u2013 b\u016bt\u0173 \u0161aunu. O kai jis \u012fsivelia \u012f mu\u0161tynes \u2013 tur\u0117t\u0173 laikyti rankas auk\u0161\u010diau \u2013 tai irgi b\u016bt\u0173 \u0161aunu. Jau pavargau nuo sm\u016bgi\u0173 \u012f veid\u0105.", "I\u0161 Kyle i\u0161mokau visada stengtis praskaidrinti savo gyvenim\u0105. Jis visad pilnas vilties, nors ir atrodo tamsi asmenyb\u0117. Dar jis yra piktas, labai neramus, ta\u010diau jo norai visad \u0161vies\u016bs. Jis nori b\u016bti \u0161eimos \u017emogus, geras t\u0117vas, geras vyras. Gal\u0173 gale, jis nori b\u016bti laimingas, ir mane tai labai \u017eavi.", "Patrick\u2018as Fugit\u2018as: Nem\u0117gstu vasar\u0105 vilk\u0117ti \u0161varko. Manau, tai juokinga. (\u0160ypsosi) \u0160is vaidmuo turi ir kit\u0173 fizini\u0173 sunkum\u0173, ypa\u010d antrajame sezone. Reikia daug kovoti, griuvin\u0117ti, tave dau\u017eo \u012f veid\u0105 ir pan. (Juokiasi) O man niekad anks\u010diau neteko vaidinant to daryti, tai irgi \u012fdomi patirtis.", "Patrick\u2018as Fugit\u2018as: Vienas i\u0161 dalyk\u0173, d\u0117l ko man labai patinka Kyle, yra tas, kad vaikyst\u0117je jis patyr\u0117 daug skriaud\u0173 ir dabar nenori, kad t\u0105 pati patirt\u0173 kiti. Manau, jis nori kovoti su vaikyst\u0117je patirta trauma, patirtimis b\u016bnant globos namuose ir pan. Jis nori suteikti savo dukrai s\u0117kming\u0105 gyvenim\u0105 \u2013 gyvenim\u0105, kokio pats netur\u0117jo, vaikyst\u0119, kokios pats netur\u0117jo.", "Jis nori b\u016bti geras vyras savo \u017emonai ir geras brolis seseriai. Manau, kad kaskart, kai jam tenka naudoti smurt\u0105 prie\u0161 tas b\u016btybes, demonus pirmajame sezone, tai jam yra gana sunku. Manau, kad keliuose pirmuose epizoduose matome j\u012f nenoriai naudojant j\u0117g\u0105. Man, rodos, jis nemano, kad tai geriausia i\u0161eitis tokioje situacijoje.", "O antrajame sezone man labiausiai patiko steb\u0117ti Kyle bandant\u012f rasti pusiausvyr\u0105 tarp to, k\u0105 jis privalo daryti, ir k\u0105 nori daryti. Tad kartais jam tenka susivaldyti, o kartais \u2013 naudoti smurt\u0105. Ir man \u012fdomu steb\u0117ti, kaip jis \u012fsitraukia \u012f t\u0105 veikl\u0105.", "Patrick\u2018as Fugit\u2018as: \u201eOutcast\u201c man \u012fdomu tai, kad serialas aptarin\u0117ja g\u0117r\u012f ir blog\u012f i\u0161 kiekvienos \u0161i\u0173 prie\u0161ingybi\u0173 pus\u0117s. Mums atrodo, kad Kyle geras, Reverend geras, o Sidnis blogas \u2013 iki tol, kol Kyle sus\u0117da su Sidniu ir jis papasakoja apie savo ankstesnes \u017emogi\u0161kas patirtis. Kaip demonas, jis \u012fveik\u0117 \u017emog\u0173 savyje, neleisdamas \u0161iam baisiam \u017emogui toliau t\u0119sti tokio siaubingo elgesio. Tad g\u0117ris ir blogis \u0161ioje visatoje priklauso nuo m\u016bs\u0173 po\u017ei\u016brio ta\u0161ko \u2013 o tai \u012fdomu.", "Robert\u2018as Kirkman\u2018as: Manau, kalbant apie veik\u0117jus abiejose, taip sakant, kovos lauko pus\u0117se, labai svarbu \u017einoti, kad jie yra subrend\u0119 veik\u0117jai, nes g\u0117ris ir blogis visada priklauso nuo m\u016bs\u0173 po\u017ei\u016brio ta\u0161ko, o visa ko esm\u0117 yra motyvas. Sidnis, kaip veik\u0117jas, gali atrodyti blogas \u2013 jei spr\u0119sime pagal jo darbus. Bet iki tam tikro momento mes stebime jo veiksmus i\u0161 Reverend Anderson ir Kyle Barnes perspektyvos. O pakeitus perspektyv\u0105, viskas gali pasirodyti prie\u0161ingai.", "Serialo premjeros akimirkos:"], "date": ["2017 m. baland\u017eio 15 d. 16:01"], "id": "74377720"},
{"url": "http://www.delfi.lt/veidai/kinas/kinuose-priestaringai-vertinamas-filmas-apie-siuolaikinius-anarchistus-paryziuje.d?id=74411472", "title": ["Kinuose \u2013 prie\u0161taringai vertinamas filmas apie \u0161iuolaikinius anarchistus Pary\u017eiuje"], "text": ["I\u0161samiai nieko neai\u0161kindamas ir herojams neleisdamas daug kalb\u0117ti, B. Bonello d\u0117mes\u012f sutelkia \u012f veiksm\u0105, kuris \u012ftraukia nuo pirm\u0173j\u0173 minu\u010di\u0173. Kartu su stilingais pary\u017eie\u010diais \u017ei\u016brovas ved\u017eiojamas po Pary\u017eiaus metro stotis, gatves ir dangorai\u017eius. Jis \u017eino, kad herojai ketina susprogdinti kelis miesto objektus, ta\u010diau nenumano, kuo viskas baigsis ir kokie yra j\u0173 motyvai.", "Su kiekviena minute vis daugiau klausim\u0173 u\u017eduodantis dinami\u0161kas filmas \u017ei\u016brov\u0105 galiausiai panardina \u012f nakt\u012f ir su herojais \u201eu\u017edaro\u201c prekybos centre, kuriame belieka viena \u2013 laukti. Didelis prekybos centras virsta savoti\u0161ka \u201enocturama\u201c \u2013 specialia zoologijos sodo vieta, skirta naktiniams \u017ev\u0117rims.", "Nors filme pasakojama apie jaunus anarchistus, ta\u010diau filmas, kaip teigia k\u016br\u0117jas, n\u0117ra apie terorizm\u0105.", "\u201eFilme neketinau baksnoti \u012f vien\u0105 kuri\u0105 nors socialin\u0119 \u017emoni\u0173 grup\u0119. Buvo \u012fdomiau perteikti jausmas, kuris tvyro tarp jaun\u0173 \u017emoni\u0173 \u0161iandien. Nor\u0117jau veiksmo filmo, kur istorija b\u016bt\u0173 pasakojama ne \u017eod\u017eiais, bet gestais, judesiais\u201c, \u2013 apie id\u0117j\u0105 pasakoja B. Bonello.", "Jo teigimu, \u0161iuolaikinis jaunimas yra \u0161iek tiek pasimet\u0119s: da\u017enai ne\u017eino, ko nori ir k\u0105 daro. B\u016btent tokie yra \u201eNocturama\u201c herojai, kurie bando kovoti su kapitalizmu, ta\u010diau \u010dia pat naudojasi jo si\u016blomais malonumais \u2013 stilingais drabu\u017eiais, populiaria muzika, naujausiomis kompiuterin\u0117mis technologijomis.", "Tiesa, nuomon\u0119, kad pranc\u016bz\u0173 re\u017eisierius pasakoja apie teroristus, sustiprino ir kontekstas, \u012f kur\u012f filmas netik\u0117tai pakliuvo. Baigiant filmo monta\u017eio darbus, Pary\u017ei\u0173 sudrebino teroristiniai i\u0161puoliai, taigi filmas dienos \u0161vies\u0105 i\u0161vydo \u0161iek tiek \u201ene laiku ir ne vietoje\u201c.", "D\u0117l \u0161i\u0173 \u012fvyki\u0173 filmas buvo apgaubtas provokatyvaus k\u016brinio aura. J\u012f atsisak\u0117 rodyti ", ", o film\u0105 pamat\u0119 \u017ei\u016brovai net kaltino re\u017eisieri\u0173, jog \u0161is romantizuoja terorizm\u0105.", "\u012e pana\u0161ius svarstymus B. Bonello viename interviu atsak\u0117, jog rodo pasimetusius jaunus \u017emones, kuri\u0173 veiksmuose s\u0105moningumo yra tiek pat, kiek ir nesupratimo, kas aplink juos vyksta.", "\u012etempt\u0105, dinami\u0161k\u0105 ir elektronin\u0117s muzikos lydim\u0105 k\u016brin\u012f kino kritikai vadina dr\u0105sia vizija ir giria re\u017eisieri\u0173 u\u017e nebandym\u0105 atsakyti \u012f visus klausimus. Kaip sako \u201eVillage Voice\u201c kino ap\u017evalgininkas Paulas Dalllas, \u201esapni\u0161kai abstrakti ir laviruojanti ties neai\u0161kumo riba \u201eNocturama\u201c sukuria egzistencin\u0117s baim\u0117s atmosfer\u0105\u201c.", "Filmo \u201eNocturama\u201c anonsas:"], "date": ["2017 m. baland\u017eio 20 d. 09:55"], "id": "74411472"},
{"url": "http://www.delfi.lt/veidai/kinas/aktorius-v-dieselis-po-30-ies-gyvenimas-tik-prasideda.d?id=74411702", "title": ["Aktorius V. Dieselis: po 30-ies gyvenimas tik prasideda"], "text": ["Prie\u0161 kur\u012f laik\u0105 \u017einiasklaidai i\u0161platintame atvirame lai\u0161ke, Did\u017eiosios Britanijos princo Harry mylimoji, aktor\u0117 Meghan Markle pasakojo apie sunkumus, kuriuos Holivude patiria mi\u0161rios ras\u0117s atstovai. Pana\u0161us likimas prie\u0161 kone tris de\u0161imtme\u010dius kamavo ir V. Diesel\u012f, kuris nebuvo laikomas tinkamu nei afroamerikie\u010di\u0173, nei lotyn\u0173, nei baltaod\u017ei\u0173 vaidmenims.", "Nepaisant prie\u0161 nos\u012f vis u\u017etrenkiam\u0173 dur\u0173, b\u016bsimasis aktorius nenuleido rank\u0173 ir aktyviai mok\u0117si i\u0161 savo pat\u0117vio, aktorinio meistri\u0161kumo d\u0117stytojo. Deja, laimingoji akimirka, galinti atne\u0161ti \u0161lov\u0119 ir svajoni\u0173 vaidmen\u012f, taip ir neat\u0117jo, tad u\u017esispyr\u0119s jaunuolis pats \u0117m\u0117si iniciatyvos \u2013 santaupas investavo \u012f debiutin\u012f savo re\u017eisuot\u0105 film\u0105 parodyt\u0105 kino festivalyje Sundance.", "Taip, pasteb\u0117tas re\u017eisieriaus Steveno Spielbergo agento, vaikinas atsid\u016br\u0117 juostos \u201eGelbstint eilin\u012f Rajan\u0105\u201c filmavimo aik\u0161tel\u0117je ir tik tuomet \u0117m\u0117 pama\u017eu ap\u0161ilti kojas kino industrijoje.", "\u0160iandien aktorius, kurio karjera \u012fsisi\u016bbavo tik po 2000-\u0173j\u0173, tikina, jog jo karjeros \u0161\u016bkiu gal\u0117t\u0173 b\u016bti fraz\u0117 \u201epo 30-ies gyvenimas tik prasideda\u201c.", "\u201eTais laikais pasirod\u0117 mano vizitine kortele tap\u0119 filmai ", ", \u201exXx\u201c, \u201eRydiko kronikos\u201c, tad galiu patikinti, jog tereikia i\u0161laukti savo valandos, net tada, kai ji, regis, v\u0117luoja. Svarbiausia tik\u0117ti. Na, ir pajudinti u\u017epakal\u012f\u201c, - \u0161ypteli aktorius, tikinantis, jog jo nuomone, b\u016btent \u201eGreiti ir \u012fsiut\u0119\u201c fran\u0161iz\u0117 Holivude pramyn\u0117 takus mi\u0161ri\u0173 rasi\u0173 atstov\u0173 vaidybai kine.", "Karjer\u0105 prad\u0117j\u0119s kaip aktorius, \u0161iandien vyras vis da\u017eniau imasi prodiuserio k\u0117d\u0117s. Ne i\u0161imtis ir jo paties \u201e\u0161irdies filmu\u201c vadinama juosta \u201eGreiti ir \u012fsiut\u0119 8\u201c (angl. \u201eThe Fate of The Furious\u201c), \u0161iuo metu rodoma Lietuvos kinuose.", "\u012e gimtojo Niujorko gatves filmo veiksm\u0105 perk\u0117l\u0119s aktorius \u012f filmavimo aik\u0161tel\u0119 priviliojo gra\u017euol\u0119 Charlize Theron, kurios pasirodymas filme herojams sumai\u0161ys visas kortas ir \u012fplieks nesantaik\u0105...", "Filmo anonsas:"], "date": ["2017 m. baland\u017eio 20 d. 10:22"], "id": "74411702"},
{"url": "http://www.delfi.lt/veidai/kinas/filmuodamiesi-prarastasis-miestas-z-r-pattinsonas-ir-ch-hunnamas-nesikalbejo-tokios-buvo-taisykles.d?id=74414664", "title": ["Filmuodamiesi \u201ePrarastasis miestas Z\u201c R. Pattinsonas ir Ch. Hunnamas nesikalb\u0117jo: tokios buvo taisykl\u0117s"], "text": ["Pagrindinius vaidmenis juostoje atlik\u0119 ", ", ", ", ", ", Tomas Hollandas bei kiti atskleid\u0117 itin \u012fsitrauk\u0119 \u012f istorij\u0105 ir papasakojo apie ne\u012fprastas taisykles, galiojusias filmavimo aik\u0161tel\u0117je. Pavyzd\u017eiui, Ch. Hunnamas teigia, jog visi\u0161kai nebendravo su R. Pattinsonu, kai kameros buvo i\u0161jungtos, ra\u0161oma filmo platintoj\u0173 \"ACME Film\" prane\u0161ime spaudai.", "\u201eMan labai patiko re\u017eisieriaus id\u0117ja visi\u0161kai nepa\u017einti koleg\u0173. Kai filmavimo aik\u0161tel\u0117je susitinki \u017emog\u0173, \u012fsijautus\u012f \u012f persona\u017e\u0105, j\u012f ir matai tik kaip konkret\u0173 persona\u017e\u0105. Ne bi\u010diul\u012f, su kuriuo sutinki Kal\u0117das ir pa\u017e\u012fsti jo \u0161eim\u0105 vos ne geriau, nei sav\u0105j\u0105. Tuomet lengviau ir j\u012f \u201e\u017eudyti\u201c, ir \u201emyl\u0117ti\u201c. \u012esitikinau, jog \u0161is b\u016bdas \u2013 idealus, norint tapti geresniu aktoriumi. B\u0117da tik tame, jog visi \u012f tave \u017evelgia kaip \u012f auk\u0161tai i\u0161k\u0117lus\u012f nos\u012f ir itin nedraugi\u0161k\u0105 tip\u0105\u201c, \u2013 juokiasi P. Fawcett\u0105 suvaidin\u0119s Ch. Hunnamas.", "36-eri\u0173 aktorius pasakoja, jog tai tapo savoti\u0161ku \u017eaidimu, \u012f kur\u012f \u012fsitrauk\u0117 ir kitos \u017evaig\u017ed\u0117s.", "\u201eRobertas greitai pasteb\u0117jo, jog nesiekiu su juo bi\u010diuliautis ir taip pat \u0117m\u0117 laikytis atokiau. Kai pasibaigus filmavimams i\u0161sikalb\u0117jome ir i\u0161siai\u0161kinome ties\u0105, ilgai juok\u0117m\u0117s. Tai tikrai buvo kaip \u017eaidimas, pad\u0117j\u0119s mums geriau \u012fk\u016bnyti persona\u017eus\u201c, \u2013 pasakojo Ch. Hunnamas.", "\u201cA\u0161 tikrai jo neignoravau. Na, galb\u016bt, truput\u012f. Man buvo tikrai keista, nes atrod\u0117, kad jis ignoruoja mane\u201d, - juokiasi R. Pattinsonas.", "Ch. Hunnamo herojus filme \u201ePrarastasis miestas Z\u201c, P. Fawcettas, iki \u0161iol yra i\u0161ties did\u017eiulis galvos\u016bkis istorikams, o ekspedicij\u0105 gaubia paslaptys. Id\u0117jos, jog dar \u012fmanoma atrasti kai k\u0105 nepaprasto, P. Fawcetto mintis u\u017evald\u0117 taip stipriai, jog jis, nekreipdamas d\u0117mesio \u012f \u017emonos prie\u0161taravimus, \u012f \u0161i\u0105 avanti\u016br\u0105 \u012fv\u0117l\u0117 ir vyriausi\u0105j\u012f s\u016bn\u0173. Drauge jiedu i\u0161keliavo \u012f paskutin\u0119 ir lemting\u0105 ekspedicij\u0105, kurios metu 1925 met\u0173 gegu\u017e\u0117s 29 dien\u0105 paslaptingai dingo. Tai \u012fvyko Brazilijos Mato Groso valstijoje.", "Tolesnis keliautoj\u0173 likimas ne\u017einomas \u2013 sp\u0117jama, jog jie gal\u0117jo b\u016bti nu\u017eudyti prie\u0161i\u0161k\u0173 ind\u0117n\u0173 gen\u010di\u0173, mirti nuo lig\u0173 ar d\u017eiungli\u0173 pavoj\u0173. Sklando net kalbos, jog jis neva ved\u0119s vietin\u0119 moter\u012f ir tap\u0119s genties vadu.", "Didingos ir u\u017e bet kokias kli\u016btis didesn\u0117s atradim\u0173 bei ie\u0161kojim\u0173 aistros istorija atgims kvap\u0105 gniau\u017eian\u010diame nuotyki\u0173 filme \u201ePrarastasis miestas Z\u201c. Lietuvos kino teatruose trileris pradedamas rodyti nuo baland\u017eio 21 dienos.", "Filmo anonsas:"], "date": ["2017 m. baland\u017eio 20 d. 12:35"], "id": "74414664"},
{"url": "http://www.delfi.lt/veidai/kinas/rezisierius-m-bay-zada-dar-14-filmo-transformeriai-tesiniu.d?id=74423206", "title": ["Re\u017eisierius M. Bay \u017eada dar 14 filmo \u201eTransformeriai\u201c t\u0119sini\u0173"], "text": ["\u201eFilmas \u201eTransformeriai: paskutinis riteris\u201c sufleruoja mums daugyb\u0119 nauj\u0173 siu\u017eeto vingi\u0173 ir atskleid\u017eia naujas heroj\u0173 savybes, tad tai puiki galimyb\u0117 papasakoti daugiau istorij\u0173. \u0160iuo metu jau sukurta 14 scenarij\u0173 b\u016bsimiems serijos filmams ir visi jie \u2013 puik\u016bs\u201c, - interviu leidiniui ComicBook parei\u0161k\u0117 re\u017eisierius.", "Vyras taip pat u\u017esimin\u0117, jog ateityje planuojami filmai \u2013 t\u0119siniai ir prie\u0161istor\u0117s, ta\u010diau neatskleid\u0117 b\u016bsim\u0173 premjer\u0173 dat\u0173. Kiek anks\u010diau M. Bay buvo parei\u0161k\u0119s, jog \u201eTransformeriai: paskutinis riteris\u201c taps jo atsisveikinimo su fran\u0161ize filmu, o interviu dar syk\u012f patvirtino \u0161i\u0105 nuostat\u0105, tikindamas, jog mano niekuomet nebegr\u012f\u0161iantis \u012f \u201eTransformeri\u0173\u201c re\u017eisieriaus k\u0117d\u0119.", "Tokie M. Bay parei\u0161kimai gerb\u0117jams n\u0117ra naujiena \u2013 jau anks\u010diau re\u017eisierius ne syk\u012f yra parei\u0161k\u0119s apie nor\u0105 trauktis i\u0161 projekto, ta\u010diau kino studija Paramount rasdavo b\u016bd\u0173 j\u012f perkalb\u0117ti ir sugr\u0105\u017einti \u012f filmavimo aik\u0161tel\u0119. Kino studija kiek anks\u010diau taip pat buvo patvirtinusi, jog 2018-aisiais kino ekranus tur\u0117t\u0173 pasiekti Travis Knight re\u017eisuotas Bumblebee persona\u017eui skirtas filmas, o 2019-aisiais \u2013 \u0161e\u0161tasis serijos filmas, tad pana\u0161u, jog serijos filmai ir toliau kasmet d\u017eiugins gerb\u0117jus.", "Transformeriai savo istorij\u0105 prad\u0117jo kaip amerikie\u010di\u0173 kompanijos Hasbro ir japon\u0173 TakaraTomy i\u0161leista \u017eaisl\u0173 serija. \u012egij\u0119 populiarum\u0105 \u017eaislai tapo animacinio filmo persona\u017eais, o galiausiai persik\u0117l\u0117 \u012f did\u017eiuosius kino ekranus.", "Liepos 7-\u0105j\u0105 Lietuvos kinuose pasirodysiantis filmas \u201eTransformeriai: paskutinis riteris\u201c sugr\u0105\u017eina mus \u012f \u017emonij\u0105, kariaujan\u010di\u0105 su ma\u0161inomis. Siau\u010diant suirutei, grupel\u0117 dr\u0105suoli\u0173 ry\u017etasi rizikuoti ir imtis gelb\u0117ti pasaul\u012f, ta\u010diau ar tai \u012fmanoma, kuomet Transformeri\u0173 pus\u0117je neb\u0117ra Optimo Praimo?..", "Filmo anonsas:"], "date": ["2017 m. baland\u017eio 21 d. 09:57"], "id": "74423206"},
{"url": "http://www.delfi.lt/veidai/kinas/c-eastwoodas-rezisuos-filma-apie-suzlugdyta-ataka-paryziaus-traukinyje.d?id=74427686", "title": ["C. Eastwoodas re\u017eisuos film\u0105 apie su\u017elugdyt\u0105 atak\u0105 Pary\u017eiaus traukinyje"], "text": ["Pavadinimo dar neturintis projektas bus statomas pagal knyg\u0105 \u201e15:17 \u012f Pary\u017ei\u0173: tikroji istorija apie terorist\u0105, traukin\u012f ir tris amerikie\u010di\u0173 didvyrius\u201c (The 15:17 to Paris: The True Story Of A Terrorist, A Train, And Three American Heroes), kuri\u0105 su \u017eurnalistu Jeffrey E.Sternu para\u0161\u0117 u\u017epuolik\u0105 sutramd\u0119 draugai ", " (Entonis Sadleris), ", " ir Spenceris Stone'as, prane\u0161\u0117 pramog\u0173 pasaulio svetain\u0117 \u201eDeadline Hollywood\u201c .", "2015 met\u0173 rugpj\u016bt\u012f trys amerikie\u010diai, kurio vienas tarnavo Oregono nacionalin\u0117je gvardijoje, o kitas \u2013 ", ", i\u0161 Amsterdamo \u012f Pary\u017ei\u0173 va\u017eiavusiame traukinyje sulaik\u0117 u\u017epuolik\u0105, tur\u0117jus\u012f pakankamai \u0161audmen\u0173, kad gal\u0117t\u0173 nu\u017eudyti 500 \u017emoni\u0173.", "25 met\u0173 Maroko pilietis Ayoubas El Khazzani i\u0161 traukinio tualeto i\u0161\u0117jo ginkluotas Kala\u0161nikovo automatu, pusiau automatiniu pistoletu ir kartono r\u0117\u017etuku. Jis \u0161ov\u0117 ir sunkiai su\u017eeid\u0117 vien\u0105 keleiv\u012f.", "U\u017epuolik\u0105 galiausiai sutramd\u0119 amerikie\u010diai v\u0117liau ir JAV, ir Pranc\u016bzijoje buvo vadinami didvyriais. Pranc\u016bzija juos pagerb\u0117 auk\u0161\u010diausiais savo apdovanojimais \u2013 Garb\u0117s legiono ordinais.", "A.El Khazzani Pranc\u016bzijoje yra sulaikytas ir laukia teismo d\u0117l \u012fvairi\u0173 su terorizmu susijusi\u0173 kaltinim\u0173, tarp j\u0173 \u2013 bandymo nu\u017eudyti.", "C.Eastwoodas pastaraisiais metais \u012f ekranus yra perk\u0117l\u0119s ne vien\u0105 didvyri\u0161k\u0105 istorij\u0105 i\u0161 tikro gyvenimo. 2014-aisiais i\u0161\u0117jo jo \u201eAmerikie\u010di\u0173 snaiperis\u201c apie karinio laivyno speciali\u0173j\u0173 paj\u0117g\u0173 SEAL snaiper\u012f Chris\u0105 Kyle'\u0105. 2016-aisiais susukta juosta \u201eStebuklas vir\u0161 Hadsono\u201c (Sully) pasakoja apie pilot\u0105 Chesley Sullenberger\u012f. Pastarasis, vir\u0161 Niujorko sugedus l\u0117ktuvo varikliams, nutupd\u0117 lainer\u012f Hadsono up\u0117je ir taip i\u0161gelb\u0117jo visus jame buvusius \u017emones.", "Kino industrijos dienra\u0161tis \u201eVariety\u201c ra\u0161\u0117, kad C.Eastwoodas naujosios juostos filmavim\u0105 tikisi prad\u0117ti v\u0117liau \u0161iais metais."], "date": ["2017 m. baland\u017eio 21 d. 13:46"], "id": "74427686"},
{"url": "http://www.delfi.lt/veidai/kinas/5-filmai-lietingam-savaitgaliui-patiks-ne-tik-moterims.d?id=74433706", "title": ["5 filmai lietingam savaitgaliui: patiks ne tik moterims"], "text": ["Filmas be intrigos ir brangiai kainuojan\u010di\u0173 m\u016b\u0161i\u0173 scen\u0173. Ta\u010diau jis ko gero vienas i\u0161 nedaugelio, kuris realisti\u0161kai mums parodo, kokia gali b\u016bti \u017emogaus valios j\u0117ga. \u0160iuo atveju \u2013 moters.", "Filme \u201eEilin\u0117 D\u017eein\u201c yra kelios nepamir\u0161tamos scenos, jo siu\u017eetas meistri\u0161kai sukurtas, tod\u0117l jis tapo klasika."], "date": ["2017 m. baland\u017eio 21 d. 19:30"], "id": "74433706"},
{"url": "http://www.delfi.lt/veidai/kinas/filmo-prarastasis-miestas-z-recenzija-puikus-aktoriai-stipri-rezisura-ir-kokybiski-techniniai-niuansai.d?id=74437314", "title": ["Filmo \u201ePrarastasis miestas Z\u201c recenzija: puik\u016bs aktoriai, stipri re\u017eis\u016bra ir kokybi\u0161ki techniniai niuansai"], "text": ["Dabar, pra\u0117jus trims metams nuo jo paskutiniojo ir itin rimto filmo \u201eKart\u0105 Niujorke\u201c, re\u017eisierius kvie\u010dia visus nuotyki\u0173 ir biografini\u0173 dram\u0173 gerb\u0117jus \u012f nepamir\u0161tam\u0105 pasivaik\u0161\u010diojim\u0105 ", ", kuriame bus papasakota apie vien\u0105 dr\u0105siausi\u0173 ir ry\u017etingiausi\u0173 praeito am\u017eiaus prad\u017eios keliautoj\u0173, nor\u0117jusi\u0173 atrasti dingusi\u0105 senovin\u0119 civilizacij\u0105 ir u\u017esl\u0117pt\u0105 miest\u0105 pavadinimu Z.", "Persis Fosetas \u2013 buv\u0119s karininkas, kuris, nor\u0117damas \u0161eimai atgauti ger\u0105 vard\u0105, ry\u017eosi \u012f pavoj\u0173 kupin\u0105 kelion\u0119 \u012f Brazilij\u0105, kurioje jis tur\u0117jo i\u0161tirti Amazon\u0117s d\u017eiungles ir sudaryti tiksl\u0173 up\u0117s \u017eem\u0117lap\u012f. Ta\u010diau einat \u012f pabaig\u0105 sunkiai ir vos jo gyvyb\u0117s nenusine\u0161usiai ekspedicijai, vyras aptinka senov\u0117s civilizacijos p\u0117dsakus...", "2009 metais ra\u0161ytojas Davidas Grannas i\u0161leido bestseleriu tapusi\u0105 knyg\u0105 \u201ePrarastasis miestas Z\u201c, kurioje buvo papasakota tikrais faktais paremta istorija apie Pers\u012f Foset\u0105 ir jo gyvenimo tiksl\u0105 \u2013 surasti dingusi\u0105 civilizacij\u0105 ir legendin\u012f aukso miest\u0105 El Dorad\u0105. Po knygos perskaitymo, o skai\u010diau tod\u0117l, jog nuo vaikyst\u0117s dom\u0117jausi senovin\u0117mis civilizacijomis, legendomis ir mitais bei ekspedicijomis, i\u0161 karto pagalvojau, jog i\u0161 to b\u016bt\u0173 galima sukurti i\u0161ties neblog\u0105 film\u0105. Ir \u0161tai dabar, pra\u0117jus a\u0161tuoneriems metams nuo knygos pasirodymo, i\u0161leid\u017eiamas filmas, kurio kelias \u012f kino ekranus buvo ne k\u0105 ma\u017eiau intriguojantis nei Persio Foseto nuotykiai d\u017eiungl\u0117se.", "Filmas buvo prad\u0117tas filmuoti dar 2014 metais, ta\u010diau jo kelion\u0119 \u012f did\u017eiuosius kino ekranus apkartino ne tik finansin\u0117s problemos, bet ir prodiuseri\u0173 nesutarimai d\u0117l juostos platinimo JAV ir ", ". Tod\u0117l, dar 2015 metais tur\u0117dami piln\u0105 filmo variant\u0105, re\u017eisierius Jamesas Gray\u2018us ir ", " prodiuserin\u0117 kompanija \u201ePlan B\u201c nuk\u0117l\u0117 filmo premjer\u0105 \u012f 2016 met\u0173 vasar\u0105. \u017dinoma, nesusitarimai taip ir nebuvo i\u0161spr\u0119sti laiku, tod\u0117l po ilg\u0173 deryb\u0173 su juostos k\u016br\u0117jais ir platinimo agent\u016bromis, filmas galiausiai buvo perkeltas \u012f 2017 met\u0173 pirm\u0105j\u012f pusmet\u012f. Jo premjera \u012fvyko per presti\u017ein\u012f Berlyno kino festival\u012f, kas bent jau ka\u017ekiek leido juostai pasijusti ypatingu k\u016briniu. Ir \u0161tai dabar, po dviej\u0173 m\u0117nesi\u0173 nuo Berlyne \u012fvykusios premjeros, filmas atkeliavo \u012f viso pasaulio kino ekranus. Ir patik\u0117kite, \u0161io filmo tikrai buvo verta laukti tuos kelet\u0105 met\u0173.", "\u0160i juosta, tai ne vien filmas, tai didingas epas apie \u017emogaus gyvenimo nuotyk\u012f, kur\u012f re\u017eisierius labai atsakingai padalijo \u012f keturis svarbius etapus. Tod\u0117l i\u0161 pirmo \u017evilgsnio filmas galb\u016bt ir atrodo i\u0161t\u0119stas, nes jo trukm\u0117 beveik pustre\u010dios valandos, ta\u010diau taip n\u0117ra. Kiekvienas filmo etapas sugeba atskleisti ne vien Persio Foseto ekspedicij\u0173 tikslum\u0105, bet ir \u017emogaus nor\u0105 bet kokia kaina pasiekti savo u\u017esibr\u0117\u017et\u0105 tiksl\u0105.", "\u0160i Jameso Gray\u2018aus juosta, kaip ir ankstesni jo darbai, skland\u017eiai pasakoja apie kelis pagrindinio persona\u017eo gyvenimo etapus. Pirmame etape pristatomas pats veik\u0117jo psichologinis portretas ir jo veikla. Taip pat \u017ei\u016brovui leid\u017eiama susipa\u017einti su j\u012f supan\u010diu pasauliu, \u017emon\u0117mis ir jo slap\u010diausiomis svajon\u0117mis. Ir b\u016btent jo svajon\u0117s leistis \u012f pavojingas keliones tampa svarbiausiu pirmosios filmo dalies varikliu. Jo pirmosios ekspedicijos \u012f Amazon\u0117s d\u017eiungles metu pateikiamas itin pavojingas pasaulis, kuriame karaliauja pirmyk\u0161t\u0117s taisykl\u0117s, mirt\u012f ne\u0161an\u010dios gentys, nuodingi padarai ir ne\u017einomyb\u0117. Ir viskas taip gra\u017eiai sujungta tarpusavyje, jog stebint kiekvien\u0105 filmo scen\u0105 atrodo, lyg pats dalyvautum ir \u012fsijaustum \u012f Persio Foseto nuotyk\u012f. Labai kruop\u0161\u010diai pateikta pirmoji ekspedicija pasibaigia intriguojan\u010diu radiniu, kuris v\u0117liau tur\u0117s did\u017eiausi\u0105 \u012ftak\u0105 persona\u017eo gyvenimui.", "Antrasis filmo etapas, kuris ne k\u0105 ma\u017eiau intriguoja bei leid\u017eia pamatyti \u0161iek tiek kitok\u012f Amazonijos atogr\u0105\u017e\u0173 mi\u0161k\u0173 gyvenim\u0105, pakeri i\u0161 humani\u0161kos pus\u0117s. \u017di\u016brovai supa\u017eindinami su gyventojais ir j\u0173 papro\u010diais, o taip pat su j\u0173 po\u017ei\u016briu \u012f gyvenim\u0105 ir, \u017einoma, \u012f baltuosius atvyk\u0117lius i\u0161 Anglijos. Stipr\u016bs \u0161ios dalies momentai akimirksniu leid\u017eia suvokti vien\u0105 dalyk\u0105 \u2013 visi mes esame lyg\u016bs ir nesvarbu, kok\u012f tik\u0117jim\u0105 turime, kokios esame orientacijos ar odos spalvos bei kokiam socialiniam sluoksniui priklausome. Svarbu i\u0161likti \u017emogumi ir mok\u0117ti pritapti prie mus supan\u010dio pasaulio taip, kad nekenkti kitiems.", "Tre\u010diasis juostas etapas skirtas vienam svarbiausi\u0173 istorini\u0173 \u012fvyki\u0173 \u2013 Pirmajam pasauliniam karui, kuriame dalyvavo Persis Fosetas. Ir \u010dia, jeigu ka\u017ekam iki \u0161iol pritr\u016bko veiksmo ar susi\u0161audym\u0173, j\u0173 gaus su kaupu. Puikios \u0161ios dalies batalin\u0117s scenos pagra\u017eina \u0161\u012f film\u0105 dar labiau, o k\u0105 kalb\u0117ti apie vis\u0105 \u0161io karo tragi\u0161kum\u0105 ir poveik\u012f pagrindiniam persona\u017eui, kuris, b\u016bdamas karo lauke, mintimis keliaudavo \u012f Amazonijos mi\u0161kus.", "Paskutinis filmo etapas arba tiesiog jo pabaiga ir v\u0117l nukelia mus \u012f dar vien\u0105 Persio nuotyk\u012f, kuris jam tapo paskutiniu. Ir \u010dia, mano nuomone, pati \u012fdomiausia filmo dalis, kurioje pateikiamas jo stiprus ry\u0161ys su s\u016bnumi, su kuriuo jis ir leidosi \u012f savo finalin\u012f \u017eyg\u012f ie\u0161kant prarastojo miesto Z. \u010cia mes susipa\u017e\u012fstame ne vien su vyr\u0173 ekspedicija, bet ir su visi\u0161kai kitokiais \u010diabuviais bei j\u0173 t\u016bkstan\u010dius met\u0173 skai\u010diuojan\u010diomis tradicijomis. Belaukiant juostos finalo, pasidaro dar ir labai smalsu, kaip pasibaigs visas \u0161is pasakojimas, nes b\u016btent finalui re\u017eisierius pasirinko visai kitoki\u0105 pabaig\u0105, nei knygoje. Kaip \u017einia, yra daugyb\u0117 Persio ir jo s\u016bnaus D\u017eeko dingimo versij\u0173, ta\u010diau \u0161iame filme pateikiama viena i\u0161 pa\u010di\u0173 realisti\u0161kiausi\u0173. Tiesiog \u012fsp\u016bdingas ir labai prasmingai atrodantis finalas, kuriame viskas buvo sud\u0117liota tiesiog nepriekai\u0161tingai.", "Be \u012fdomaus pasakojimo tono, pavojingo nuotykio ir i\u0161rai\u0161kingai atrodan\u010di\u0173 ekspedicij\u0173 tikslumo, didelis d\u0117mesys krenta \u012f persona\u017e\u0173 pus\u0119. J\u0173 filme yra labai daug ir, tiesa sakant, kiekvienas i\u0161 j\u0173 yra savoti\u0161kai \u012fdomus. Ta\u010diau i\u0161 vis\u0173 filme matyt\u0173 persona\u017e\u0173 buvo trys herojai, kurie savo buvimu sugeb\u0117jo su\u017eav\u0117ti labiausiai. Pirmiausia, tai, \u017einoma, itin taikliai atrodantis Persio Foseto portretas, kuris vaizduoja aps\u0117st\u0105 \u017emog\u0173, kurio svajon\u0117s ir noras atrasti tai, kas galb\u016bt neegzistuoja, tampa svarbesne vertybe nei jo \u0161eima. Mes visos juostos metu matome \u0161io vyro transformacij\u0105 i\u0161 \u0161eimos garb\u0119 norin\u010dio sugr\u0105\u017einti \u017emogaus \u012f \u0161lov\u0117s i\u0161tro\u0161kus\u012f keliautoj\u0105, stebime jo kartais sunkiai suvokiamus veiksmus ir ry\u017et\u0105, o taip pat prijau\u010diame jam, lyg b\u016btume kartu.", "Kitu herojumi, kuris savo ry\u017etu ir dr\u0105sa pakeri, tampa i\u0161tikimiausias Persio kelioni\u0173 kompanionas Henris Kostinas. Smagu steb\u0117ti jo veiksmus kiekvienoje scenoje, o taip pat klausytis jo didel\u0119 prasm\u0119 turin\u010di\u0173 \u017eod\u017ei\u0173 apie pagrindin\u012f kelion\u0117s tiksl\u0105. Dar vienu \u012fdomiu persona\u017eu yra D\u017eeimsas Miur\u0117jus, kuris tampa savoti\u0161ku filmo antagonistu. Nenoriu atskleisti d\u0117l ko jis tampa \u0161ios juostos antiherojumi, ta\u010diau trumpai \u0161nekant, tai i\u0161ties tobulai pavaizduotas herojus, kuris \u012fk\u016bnija pavydo ir pagie\u017eos kupin\u0105 \u017emog\u0173. B\u016btent per tokius individus ken\u010dia talentingi ir ry\u017etingi \u017emon\u0117s.", "Juosta neprailgsta, nors jos trukm\u0117 yra i\u0161ties nema\u017ea, tod\u0117l \u0161\u012f film\u0105 pasi\u017ei\u016br\u0117ti kino sal\u0117je buvo vienas didelis malonumas, kurio metu ne tik susipa\u017einome su kvap\u0105 gniau\u017eian\u010dia ir tikrais faktais paremta istorija, bet ir pamat\u0117me pat\u012f brand\u017eiausi\u0105 ir kruop\u0161\u010diausi\u0105 re\u017eisieriaus Jameso Gray\u2018aus karjeros darb\u0105. Be abejon\u0117s, tai vienas i\u0161 geriausi\u0173 kada nors pasirod\u017eiusi\u0173 nuotyki\u0173 film\u0173, kuris man asmeni\u0161kai \u0161iais metais kol kas yra nepralenkiamas.", "Did\u017eiausiu privalumu technin\u0117s pus\u0117s at\u017evilgiu yra tiesiog nepriekai\u0161tingai atrodantis kameros darbas, kurio d\u0117ka \u017ei\u016brovams pateikiami stulbinan\u010diai atrodantys Amazonijos vaizdai. \u201eOskarui\u201c u\u017e film\u0105 \u201eEvita\u201c nominuotas operatorius Darius Khondji ne tik meistri\u0161kais kameros manevrais parod\u0117 vis\u0105 d\u017eiungli\u0173 gro\u017e\u012f, bet kartu labai detaliai pateik\u0117 svarbiausias juostos sudedam\u0105sias dalis \u2013 pradedant nuo labai \u017evaliai atrodan\u010di\u0173 veiksmo scen\u0173 iki aktori\u0173 dramati\u0161kiausi\u0173 pasirodym\u0173.", "Garso takelis filme irgi puikus. Tai ramus, bet kartu g\u0105sdinan\u010dius elementus turintis darbas, kurio kiekviena kompozicija sugeba sujaudinti, laikyti \u012ftampoje ir, reikalui esant, nuraminti. Garso monta\u017eas taip pat geras.", "Filmo dekoracijos priduoda filmui autenti\u0161kumo, tod\u0117l be\u017ei\u016brint juost\u0105 matome itin tikrovi\u0161k\u0105 vaizd\u0105, kuris nukelia mus \u012f XX am\u017eiaus prad\u017ei\u0105. T\u0105 pat\u012f, \u017einoma, galima pasakyti ir apie persona\u017e\u0173 drabu\u017eius, kurie leid\u017eia susipa\u017einti su an\u0173 laik\u0173 mados tendencijomis \u2013 tiek paprast\u0173 \u017emoni\u0173, tiek ir didik\u0173. Vieninteliu \u0161io filmo minusu i\u0161 vizualiosios pus\u0117s tampa keli nelabai kokybi\u0161ki efektai. Ir nors efekt\u0173 \u010dia beveik n\u0117ra, ta\u010diau pa\u010dioje filmo prad\u017eioje parodomas labai netikrovi\u0161kai atrodantis elnias, kuris vienai sekundei sugadino \u0161ios juostos tobulai atrodan\u010di\u0105 i\u0161or\u0119.", "Vaizdo monta\u017eo darbai atlikti precizi\u0161kai, be joki\u0173 nepatogum\u0173. Tvarkingai atrodantis pasakojimas, kuris nuo prad\u017eios iki galo sugeba i\u0161laikyti vientis\u0105 siu\u017eetin\u0119 linij\u0105, irgi yra vienu i\u0161 svarbiausi\u0173 \u0161io filmo plius\u0173.", "Visiems puikiai pa\u017e\u012fstamas i\u0161 filmo \u201eFutbolo chuliganai\u201c ir serialo \u201eAnarchijos vaikai\u201c, aktorius Charlie\u2018is Hunnamas demonstruoja tiesiog stulbinan\u010di\u0105 vaidyb\u0105. Puikus \u012fsijautimas \u012f dramin\u012f vaidmen\u012f ir itin emocionalus Persio Foseto pateikimas tampa bene geriausiu \u0161io talentingo aktoriaus pasirodymu jo karjeroje. Vienas malonumas steb\u0117ti jo vaidyb\u0105.", "Antraplaniai aktoriai irgi puikiai susidorojo su savo darbu. I\u0161skirti reikia Robert\u0105 Pattinson\u0105, kuris, pasibaigus \u201eSaul\u0117lyd\u017eiui\u201c, labai atsakingai prad\u0117jo rinktis savo vaidmenis kine, tod\u0117l paskutiniai jo darbai buvo i\u0161ties verti d\u0117mesio. Ir \u010dia jis atliko vien\u0105 i\u0161 geriausi\u0173 savo vaidmen\u0173 \u2013 Henrio Kostino.", "Seniai kine matytas film\u0173 \u201eNarsioji \u0161irdis\u201c ir \u201ePj\u016bklas 3\u201c \u017evaig\u017ed\u0117 Angusas Macfadyen irgi pademonstravo vis\u0105 savo talent\u0105 ir ilgamet\u0119 patirt\u012f kine. Ir nors jo persona\u017eo visos juostos metu nekenti, tenka pripa\u017einti, nesi\u017eav\u0117ti \u0161io aktoriais pasirodymu \u0161iame filme tiesiog negalima.", "Taip pat trumpai, bet u\u017etikrintai filme pasirodo ", " ir naujasis \u017dmogaus-voro atlik\u0117jas Tomas Hollandas. \u012etikinama vaidyba. Joki\u0173 priekai\u0161t\u0173.", "Kiti herojai irgi sudaro labai \u012ftikinam\u0105 pamat\u0105 bendrai istorijai, kurioje dominuoja pagrindinis persona\u017eas, tod\u0117l vaidybos prasme joki\u0173 nepatogum\u0173 i\u0161 kit\u0173 filme pasirodan\u010di\u0173 aktori\u0173 nebuvo.", "\u201ePrarastasis miestas Z\u201c \u2013 visomis prasm\u0117mis nepriekai\u0161tingai atrodantis ir tikrais faktais paremtas nuotykis apie legendinio ", " paie\u0161kas, kuriame atskleid\u017eiamos pa\u010dios \u0161iurpiausios ir svarbiausios Persio Foseto gyvenimo ir jo legendini\u0173 ekspedicij\u0173 detal\u0117s, sugeban\u010dios \u012ftraukti \u012f pasakojim\u0105 nuo pa\u010dios prad\u017eios ir paleisti tik pasibaigus \u0161io didingo filmo per\u017ei\u016brai.", "Vienareik\u0161mi\u0161kai \u2013 tai viena \u012fsp\u016bdingiausi\u0173 kada nors sukurt\u0173 \u0161ios temos juost\u0173, vienas geriausi\u0173 nuotyki\u0173 \u017eanro projekt\u0173 ir kol kas geriausias 2017 metais pasirod\u0119s filmas, kurio varikliu tampa ne vien nuostabiai para\u0161ytas scenarijus adaptuojant populiari\u0105j\u0105 knyg\u0105, bet ir puik\u016bs aktoriai, stipri re\u017eis\u016bra, kokybi\u0161ki techniniai niuansai bei pamokslas apie savo svajoni\u0173 siekim\u0105 bet kokia kaina."], "date": ["2017 m. baland\u017eio 22 d. 20:45"], "id": "74437314"},
{"url": "http://www.delfi.lt/veidai/kinas/naujasis-svetimo-monstras-paremtas-tikru-gelmiu-plesrunu.d?id=74442614", "title": ["Naujasis \u201eSvetimo\u201c monstras paremtas tikru gelmi\u0173 pl\u0117\u0161r\u016bnu"], "text": ["Kaip ra\u0161oma filmo platintoj\u0173 prane\u0161ime spaudai, scenarijaus autoriaus Johno Logano teigimu, \u0161i\u0105 pabais\u0105 \u012fkv\u0117p\u0117 realus gelmi\u0173 pl\u0117\u0161r\u016bnas, itin reta rykli\u0173 r\u016b\u0161is \u2013 raganosis ryklys (angl. Goblin Shark), dar vadinamas \u201erykliu goblinu\u201c.", "Raganosis ryklys, kaip ir neomorfai, gali i\u0161pl\u0117sti savo nasrus, kad pagriebt\u0173 grob\u012f. Vis d\u0117lto neverta bijoti, nes \u201egoblino\u201c papl\u016bdimyje nesutiksi, jie t\u016bno giliai j\u016broje.", "Gr\u012f\u017etant prie to paties \u017eanro, kuris kadaise ir i\u0161garsino \u0161\u012f film\u0105, re\u017eisierius R. Scott nori ir v\u0117l pateikti \u017ei\u016brovams vis\u0105 tai, k\u0105 mes gal\u0117jome matyti dar 1979 met\u0173 filme \u2013 kino juostoje i\u0161vysime visas svetimo stadijas \u2013 kiau\u0161inius, veida\u010diupius bei suaugus\u012f monstr\u0105 \u2013 neomorf\u0105.", "Re\u017eisieriaus teigimu, \u201eSvetimas. Covenant\u201c n\u0117ra tiesioginis pirmojo \u201eSvetimo\u201c t\u0119sinys. I\u0161 prad\u017ei\u0173 tai tur\u0117jo b\u016bti 2012 m. filmo \u201ePromet\u0117jas\u201c antroji dalis, ta\u010diau taps visi\u0161kai nauja trilogija, kuri atsakys \u012f klausimus u\u017eduotus ankstesniuose fran\u010diz\u0117s filmuose.", "Filmo \u201eSvetimas. Covenant\u201c veiksmas vyksta 10 met\u0173 po \u201ePromet\u0117jo\u201c \u012fvyki\u0173. Erdv\u0117laivio \u201eCovenant\u201c \u012fgula sekdama pagalbos skambut\u012f suranda planet\u0105, kuri i\u0161 pirmo \u017evilgsnio primena roj\u0173, ta\u010diau i\u0161 ties\u0173 yra pragaras \u2013 tamsus ir itin pavojingas pasaulis.", "Filme vaidina daugyb\u0117 \u017eymiausi\u0173 Holivudo veid\u0173: aktoriai ", ", Noomi Rapace, ", ", Katherine Waterston, Billy Crudupas ir kiti.", "Fantastinis filmas \u201eSvetimas: Covenant\u201c kinuose nuo gegu\u017e\u0117s 12 d.", "Tik pilname\u010diams skirtas filmo anonsas:"], "date": ["2017 m. baland\u017eio 24 d. 09:34"], "id": "74442614"},
{"url": "http://www.delfi.lt/veidai/kinas/naujausia-g-ritchie-premjera-vilniuje-ir-kaune-bus-galima-pamatyti-gerokai-anksciau-ir-uz-vos-1-centa.d?id=74445800", "title": ["Naujausi\u0105 G. Ritchie premjer\u0105 Vilniuje ir Kaune bus galima pamatyti gerokai anks\u010diau ir u\u017e vos 1 cent\u0105"], "text": ["Vilniuje baland\u017eio 27 dien\u0105 seansus rodys kino teatras \u201eMultikino\u201c, Kaune \u2013 \u201eCinamon\u201c. Kaip patekti \u012f i\u0161ankstin\u0119 premjer\u0105 su\u017einosite u\u017e\u0117j\u0119 \u012f min\u0117t\u0173j\u0173 kino teatr\u0173 internetinius arba \u201eFacebook\u201c puslapius.", "Dramoje \u201eKaralius Art\u016bras: kalavijo legenda\u201c bus pasakojama intriguojanti istorija apie jaunuol\u012f Art\u016br\u0105 (aktorius Ch. Hunnamas), kuris net nenutuokia apie savo karali\u0161k\u0105 kilm\u0119, kol vien\u0105 dien\u0105 prisilie\u010dia prie u\u017eburtojo Ekskaliburo. Legenda byloja, kad akmenyje \u012fkalint\u0105 kard\u0105 i\u0161traukti gali tik karalius. Vis\u0173 nuostabai, tai pavyksta padaryti b\u016btent Art\u016brui.", "Prie vaikino ima burtis piktojo valdovo Vortigerno (aktorius J. Law) nukamuoti \u017emon\u0117s. Sukilimo nuojauta atkreipia Vortigerno, ka\u017ekada nu\u017eud\u017eiusio Art\u016bro t\u0117vus ir u\u017egrobusio sost\u0105, d\u0117mes\u012f. Tuo tarpu jaun\u0105j\u012f Art\u016br\u0105 u\u017egri\u016bva atsakomyb\u0117s na\u0161ta, ta\u010diau jam dar teks \u012frodyti, kad yra vertas karaliaus sosto.", "\u201eDar prie\u0161 s\u0117sdamas ra\u0161yti scenarijaus \u017einojau, kad pagrindiniams vaidmenims kviesiu J. Law bei Ch. Hunnam\u0105. Dievinu j\u0173 talent\u0105. Negal\u0117jau atsid\u017eiaugti Jude\u2019o sugeb\u0117jimais, kuomet jis tobulai suvaidino daktaro Vatsono vaidmen\u012f \u201e\u0160erloke Holmse\u201c, o kai pama\u010diau j\u012f seriale \u201eJaunasis popie\u017eius\u201c, supratau, kad \u0161is vaikinas \u2013 vienas geriausi\u0173 dabartini\u0173 aktori\u0173. T\u0105 jis \u012frodys ir suvaidin\u0119s Vortigern\u0105. O Charlie vien jau galingas stotas byloja apie karali\u0161k\u0105 prigimt\u012f, tad \u017eod\u017ei\u0173 daugiau ir nereikia\u201c, \u2013 sako G. Ritchie.", "Intriguojantis naujausias re\u017eisieriaus filmas \u201eKaralius Art\u016bras: kalavijo legenda\u201c ekranuose pasirodys jau gegu\u017e\u0117s 12 dien\u0105. Norintys b\u016bti pirmieji ir pamatyti premjer\u0105 dviem savait\u0117mis anks\u010diau, baland\u017eio 27 \u2013\u0105j\u0105, ir beveik nemokamai, kaip tai padaryti su\u017einos apsilank\u0119 \u201eMultikino\u201c bei \u201eCinamon\u201c internetiniuose puslapiuose.", "Filmo anonsas:"], "date": ["2017 m. baland\u017eio 24 d. 11:53"], "id": "74445800"},
{"url": "http://www.delfi.lt/veidai/kinas/bondiados-rezisierius-i-trileri-slaptasis-agentas-prisiviliojo-m-douglasa-j-malkovichiu-bei-o-blooma.d?id=74472988", "title": ["Bondiados re\u017eisierius \u012f triler\u012f \u201eSlaptasis agentas\u201c prisiviliojo M. Douglas\u0105, J. Malkovichi\u0173 bei O. Bloom\u0105"], "text": ["\u201e\u0160iandien, kai terorizmo baim\u0117 sukaus\u010diusi vis\u0105 pasaul\u012f, svarbu ne u\u017esidaryti namie ir u\u017esikalti langus, o kalb\u0117ti apie tai garsiai ir atid\u017eiau \u017evelgti \u012f aplink\u0105. Filme apie tai ir kalbame: terorizmas yra baisi tragedija, bet jis taip pat turi silpn\u0173 viet\u0173\u201c, \u2013 sako M. Aptedas.", "Jam pritaria ir O. Bloomas, kuris filme atlieka vien\u0105 pagrindini\u0173 vaidmen\u0173: \u201cKasryt meld\u017eiuosi, kad mano artimiesiems niekuomet netekt\u0173 susidurti su teroristais. Pats taip pat samdausi apsaugininkus, ta\u010diau jei netoliese sprogs bomba arba \u012f mini\u0105, kurioje tuo metu b\u016bsime, \u012fva\u017eiuos sunkve\u017eimis, apsaugos vyrai niekuo nepad\u0117s. Pasaulis tampa vis pavojingesne vieta gyventi ir negalime \u012f tai numoti ranka. Filmas tikrai nuteiks optimisti\u0161kai. Tai itin reali istorija\u201d.", "Veiksmo trileris \u201eSlaptasis agentas\u201c pasakos apie Centrin\u0117s \u017dvalgybos Agent\u016bros u\u017esienio agent\u0119 Alis\u0105 (j\u0105 suvaidino aktor\u0117 N. Rapace), kuri padariusi klaid\u0105 netenka pareig\u0173. Ta\u010diau pareig\u016bnai gauna \u017eini\u0173 apie Londone planuojam\u0105 biologinio ginklo i\u0161puol\u012f. Alisa yra daugiausiai \u017eini\u0173 ir patirties \u0161ioje srityje turinti agent\u0117, tad C\u017dV vadai gra\u017eina j\u0105 \u012f ankstesnes pareigas.", "Netrukus \u012f C\u017dV rankas patenka vienas i\u0161 planuojamo i\u0161puolio \u012ftariam\u0173j\u0173. Alisa apklausia sulaikyt\u0105j\u012f, ta\u010diau u\u017euot su\u017einojus detali\u0173 apie biologin\u012f ginkl\u0105 Londone, moteriai lemta su\u017einoti kur kas labiau \u0161okiruojan\u010di\u0173 dalyk\u0173. Prasideda lenktyn\u0117s su laiku ir po pareig\u016bn\u0173 uniformomis besislepian\u010diais i\u0161davikais.", "Trileris \u201eSlaptasis agentas\u201c Lietuvoje pradedamas rodyti gegu\u017e\u0117s 5 dien\u0105.", "Filmo anonsas:"], "date": ["2017 m. baland\u017eio 26 d. 14:32"], "id": "74472988"},
{"url": "http://www.delfi.lt/veidai/kinas/12-kedziu-kurejai-kreipesi-i-teisesaugos-institucijas-juosta-platinama-neteisetai.d?id=74482140", "title": ["\u201e12 K\u0117d\u017ei\u0173\u201c k\u016br\u0117jai kreip\u0117si \u012f teis\u0117saugos institucijas: juosta platinama neteis\u0117tai"], "text": ["Kino sal\u0117s 2016 metais sulauk\u0117 rekordinio kino m\u0117g\u0117j\u0173 skai\u010diaus. Lietuvos kino centro (LKC) duomenimis, pernai kino teatruose apsilank\u0117 3,6 mln. \u017ei\u016brov\u0173, kurie bilietams i\u0161leido per 17,5 mln. eur\u0173. U\u017eimdamas vis didesn\u0119 rinkos dal\u012f, kino teatrus s\u0117kmingai u\u017ekariavo ir atsigav\u0119s lietuvi\u0161kas kinas.", "Savo ruo\u017etu Intelektin\u0117s nuosavyb\u0117s apsaugos centras (INAC) pateik\u0117 kitokius kino industrij\u0105 apib\u016bdinan\u010dius skai\u010dius: 2016 metais kompanija \u201eGoogle\u201c pa\u0161alino beveik 1 mlrd. nuorod\u0173 \u012f neteis\u0117tai platinam\u0105 turin\u012f \u012fvairiose platformose, pa\u0161alintos nuorodos apima vir\u0161 350 t\u016bkst. neteis\u0117t\u0105 turin\u012f platinan\u010di\u0173 tinklalapi\u0173.", "Pasauliniu rei\u0161kiniu vadinamas skaitmeninis piratavimas da\u017eniausiai dengiasi patogumu vartotojams \u2013 juk papras\u010diau \u012fra\u0161\u0105 tiesiog parsisi\u0173sti, nei eiti \u012f kino teatr\u0105 ar ie\u0161koti, kur j\u012f nusipirkti.", "\u201eInternete informacija sklinda labai greitai, o \u017einios apie i\u0161leist\u0105 nauj\u0105 film\u0105 ar serial\u0105 visuomen\u0119 pasiekia akimirksniu. Nat\u016bralu, kad \u017ei\u016brovas nori tai pamatyti ir, jei teisi\u0173 tur\u0117tojas nesudaro galimyb\u0117s tai padaryti legaliai, \u017ei\u016brovas ie\u0161ko, kaip vis tiek t\u0105 turin\u012f pa\u017ei\u016br\u0117ti. Taigi, teis\u0117t\u0173 prieig\u0173 atsiradimas ir kokybi\u0161ko turinio pasi\u016bla yra labai svarbus momentas \u0161ioje sistemoje\u201c, \u2013 svarbiausias piratavimo prie\u017eastis nurodo Audiovizualini\u0173 k\u016brini\u0173 autori\u0173 teisi\u0173 asociacijos (AVAKA) direktorius Darius Vaitiek\u016bnas.", "Visgi, da\u017enas vartotojas, jau \u012fprat\u0119s gauti produkcij\u0105 u\u017e dyk\u0105, net nesusim\u0105sto ar nesugeba objektyviai \u012fvertinti tikrosios \u017ealos k\u016br\u0117jui.", "\u201eB\u016brys \u017emoni\u0173 u\u017e priva\u010dias l\u0117\u0161as kartu dirbo trisde\u0161imt savai\u010di\u0173, nes nor\u0117jo padaryti tok\u012f film\u0105, kur\u012f b\u016bt\u0173 malonu \u017ei\u016br\u0117ti, kuris b\u016bt\u0173 ir edukacinis, ir patriotinis, ir smagus. Ar malonu \u017ei\u016br\u0117ti \u201e12 K\u0117d\u017ei\u0173\u201c \u201eFacebook\u201c platformoje? Gal tai ir n\u0117ra ap\u010diuopiama, bet tai \u2013 tokia pati vagyst\u0117, \u2013 pabr\u0117\u017e\u0117 filmo prodiuseris ", ". \u2013 Filmas yra k\u016br\u0117j\u0173 produktas, o kiekvienas nelegalaus platinimo atvejis \u2013 nusikaltimas. Tai vis\u0173 \u0161ali\u0173, kovojan\u010di\u0173 su piratavimu siekiamyb\u0117, tikiuosi, Lietuvos kada nors taip pat.\u201c", "AVAKA direktoriaus D. Vaitiek\u016bno teigimu, visuomenei ypatingai svarbu suprasti, kas yra tikrasis \u201epiratas\u201c. \u201eVisi kalba, kad \u017emon\u0117s naudojasi piratiniais tinklapiais ir taip remia piratavim\u0105, ta\u010diau kitas aspektas yra, ar tikrai vartotojai \u017eino, kad tas ar kitas tinklapis yra piratinis? Turiu ne vien\u0105 pavyzd\u012f, kai \u017emogus moka u\u017e turinio naudojim\u0105 piratinio tinklapio administratoriams ir galvoja, kad viskas yra gerai ir kad tai \u2013 legalu. D\u0117l to, mano subjektyvia nuomone, labai svarbu atskirti, kad pa\u017eeid\u0117jai yra ne visi vartotojai, o tie asmenys, kurie padaro kit\u0173 turin\u012f vie\u0161ai prieinam\u0105 internete, nepriklausomai ar gauna u\u017e tai pajamas ar ne. Tokie asmenys u\u017esiima neteis\u0117ta veikla ir gali b\u016bti traktuojami kaip piratai.\u201c", "Dw.com tinklapio duomenimis, skaitmeniniu piratavimu u\u017esiima net ketvirtadalis lietuvi\u0173, taip u\u017eimdami tre\u010di\u0105 viet\u0105 tarp \u0161ali\u0173, kuriose interneto vartotojai aktyviai naudojasi nelegaliai filmus transliuojan\u010di\u0173 puslapi\u0173 paslaugomis.", "\u201eMokame puikiai \u012fvaldyti nelegal\u0173 alkohol\u012f ir tabak\u0105, \u010dia politikai suvokia darom\u0105 \u017eal\u0105 valstybei, o \u0161tai filmas, muzika, knyga ir kita intelektin\u0117 nuosavyb\u0117 ir jos kuriama vert\u0117 nesuvokiama, tod\u0117l ir neginama\u201c, \u2013 \u012fsitikin\u0119s \u201e", "\u201c marketingo vadovas Raimundas Bilinskas. Jis atkreipia d\u0117mes\u012f ir \u012f tai, kad formuojasi \u012fpratimas palaukti \u201epiratk\u0117s\u201c, ta\u010diau toks nesuvokimas daro tiesiogin\u0119 \u012ftak\u0105 vartotojui ir \u017eudo legal\u0173 knyg\u0173, kino ar muzikos versl\u0105.", "\u201eI\u0161 tokios neteis\u0117tos veiklos, kuri da\u017enai apib\u016bdinama kaip \u201enemokama\u201c, yra gaunamos did\u017eiul\u0117s neteis\u0117tos pajamos. Teisi\u0173 tur\u0117tojai aktyviai kovoja visose platformose ir \u0161alina visus pa\u017eeidim\u0173 \u0161altinius. I\u0161 esm\u0117s kova prie\u0161 \u201epiratus\u201c prasideda dar prie\u0161 sukuriant film\u0105 \u2013 filmo kopijos kuriamos taip, kad j\u0173 platinimas tapt\u0173 ne\u012fmanomas, nuolat per\u017ei\u016brimi galimi neteis\u0117ti sklaidos \u0161altiniai. Tiesa, visas \u0161is apsaugos stiprinimas padidina ir originalo gamybos ka\u0161tus, \u2013 pasakoja INAC atstovas ", ". \u2013 Kiekvien\u0105 dien\u0105 atsiranda vis nauj\u0173 piratavimo b\u016bd\u0173. \u201eFacebook\u201c platformoje \u012fdiegta nauja funkcija \u201eTiesiogin\u0117 transliacija\u201c neliko nepasteb\u0117ta ir interneto pirat\u0173. Pradeda vyrauti nauja tendencija \u2013 einama \u012f kino teatr\u0105 ir gyvai transliuojamas filmas tiesiai i\u0161 kino sal\u0117s\u201c.", "D. Vaitiek\u016bnas, kalb\u0117damas apie \u0161iuo metu Lietuvoje vykdomos autori\u0173 teisi\u0173 apsaugos sistemos tr\u016bkumus, i\u0161skiria du veiksnius \u2013 spartus technologinis procesas bei valstyb\u0117s institucij\u0173 po\u017ei\u016bris \u012f intelektin\u0119 nuosavyb\u0119. \u201eNaujos technologijos vystosi labai greitai ir teisinis reguliavimas nesp\u0117ja sureguliuoti vis\u0173 santyki\u0173 visuomen\u0117je, taip palikdamas spragas, kuriomis s\u0117kmingai naudojasi ne visai s\u0105\u017einingi asmenys. Tai lie\u010dia visus technologinius sprendimus, pradedant autori\u0173 k\u016brini\u0173 skaitmeniniu platinimu internete ir baigiant dronais. Turiu pasakyti, kad klausimai sprend\u017eiami, bet labai l\u0117tai ir sprendimai, kuriuos stengiasi priimti valstyb\u0117, buvo aktual\u016bs \u201evakar\u201c. Tuo tarpu d\u0117mesys n\u0117ra skiriamas esminiams faktoriams \u2013 skaitmeniniams nusikaltimams ir jie n\u0117ra tinkamai kriminalizuoti. Jei i\u0161 galerijos vagis i\u0161ne\u0161 paveiksl\u0105 (ir jei dar kok\u012f geriau \u017einom\u0105), tai policija d\u0117s dideles pastangas, kad jis atsirast\u0173, o vagis b\u016bt\u0173 nubaustas. Ta\u010diau, jei realiai ta pati situacija vyksta su kino filmu internete \u2013 \u017emogus paima ne savo film\u0105 i\u0161 ne savo svetain\u0117s internete ir j\u012f pradeda \u201epardavin\u0117ti\u201c kaip savo \u2013 visiems atrodo, kad tai yra menkavertis nusikaltimas ir tam n\u0117ra reali\u0173 \u017emogi\u0161k\u0173j\u0173 resurs\u0173\u201c, \u2013 apgailestauja AVAKA direktorius.", "\u0160i, viena i\u0161 aktualiausi\u0173 problem\u0173 autori\u0173 teisi\u0173 apsaugos srityje, eskalajuoma vie\u0161ai jau ilg\u0105 laik\u0105, ta\u010diau pa\u017eaboti \u012fsisiaut\u0117jusius piratus vis dar u\u017etrunka. Tai patvirtintina ir kit\u0173 valstybi\u0173 pavyzd\u017eiai. \u0160vedijoje galiojantis \u012fstatymas suteikia galimyb\u0119 teisi\u0173 savininkams kreiptis \u012f teism\u0105 ir gauti vartotoj\u0173, \u012ftariam\u0173 neteis\u0117tu duomen\u0173 siuntimusi, IP adresus. JAV vyksta teisminiai procesai, kuriuose asmenys, nelegaliai platin\u0119 ar dalin\u0119si autoriniais darbais, baud\u017eiami net 1,5 mln. JAV doleri\u0173 baudomis. Lietuvoje taip pat yra numatytos grie\u017etos sankcijos: u\u017e internetin\u012f piratavim\u0105 gresia laisv\u0117s at\u0117mimas iki 3 met\u0173, dideli mokes\u010diai, baudos ar net turto konfiskavimas.", "\u201eI\u0161 ties\u0173, pa\u0161alinti nelegaliai platinam\u0105 k\u016brin\u012f kartais pakanka ir 15 minu\u010di\u0173, ta\u010diau turtin\u0117s \u017ealos atlyginimo mechanizmas da\u017enai yra komplikuotas. Galima b\u016bt\u0173 i\u0161skirti tik t\u0105 fakt\u0105, kad m\u016bs\u0173 valstyb\u0117s vykdoma autori\u0173 teisi\u0173 apsauga n\u0117ra tobula. Technologijos ir teisin\u0117 baz\u0117 situacij\u0105 palengva kei\u010dia, ta\u010diau pana\u0161u, kad nelegalios muzikos, film\u0173 ar knyg\u0173 kopijos bent artimiausiu metu niekur nedings\u201c, \u2013 situacij\u0105 internetin\u0117je erdv\u0117je apibendrina V. Simanavi\u010dius.", "\u201eMultikino\u201c marketingo vadovas \u012fsitikin\u0119s, kad piratauti skatina ne kino teatr\u0173 biliet\u0173 kainos, o nebaud\u017eiamumas arba nepakankamas visuomen\u0117s \u0161vietimas. \u201eMes daug ko negalime sau leisti \u2013 prabangi\u0173 nam\u0173 su baseinais, automobili\u0173, kilogramo ikr\u0173 vakarienei \u2013 j\u0173 taip lengvai neatsisi\u0173si, o ir belang\u0117 u\u017e turtinius nusikaltimus garantuota. Ta\u010diau jei noriu pamatyti film\u0105 \u2013 tai kas \u010dia tokio, kas \u010dia pasteb\u0117s, kad tik a\u0161 vienas, kad tik mes su draugais, kad tik koks Panev\u0117\u017eio rajonas j\u012f nelegaliai pasi\u017ei\u016br\u0117jo... Visgi pamir\u0161tama, kad Panev\u0117\u017eio rajonui nelegaliai pasi\u017ei\u016br\u0117jus film\u0105, k\u016br\u0117jai ir platintojai, ko gero, belsis Darbo bir\u017eon ir tada t\u0173 \u201etaupan\u010di\u0173j\u0173\u201c pra\u0161ys juos i\u0161laikyti. Valstyb\u0117 mok\u0117s jiems pa\u0161alpas ir v\u0117l ka\u017ekurios gatv\u0117s bus neasfaltuotos, taigi, ir \u201etaupantysis\u201c u\u017edirbs ma\u017eiau ir vis ilgiau negal\u0117s sau leisti kino, ikr\u0173, namo ar naujo automobilio\u201c, \u2013 situacijos bevilti\u0161kum\u0105 apib\u016bdina R. Bilinskas.", "\u201e12 K\u0117d\u017ei\u0173\u201c prodiuseris S. Baltakis taip pat \u012fsitikin\u0119s, kad piratavimu padaroma ne tik turtin\u0117 \u017eala pa\u010diam k\u016br\u0117jui, bet ir visai kult\u016brai. \u201eSkai\u010diuojama, kad nelegali kopija net penkiagubai suma\u017eina filmo \u017ei\u016brimum\u0105 kino teatruose. K\u016br\u0117jas, nesurink\u0119s planuojamo biud\u017eeto, ateityje gali apskritai atsisakyti id\u0117jos kurti filmus. \u201e12 K\u0117d\u017ei\u0173\u201c atveju skai\u010diai akivaizd\u016bs: \u201eVimeo\u201c portale filmas per\u017ei\u016br\u0117tas beveik 650 kart\u0173, o pardavim\u0173 b\u016bta tik 56. Ka\u017ekurie vartotojai, legaliai nusipirkt\u0105 savo per\u017ei\u016br\u0105, perpardavin\u0117jo kaip paskyr\u0105 savo portaluose. Tokiu b\u016bdu mes patiriame tiesioginius nuostolius, o nelegaliai film\u0105 platin\u0119s asmuo i\u0161 to u\u017edirbo, t.y. u\u017edirbo pavog\u0119s. Nekalbu apie lietuvi\u0161kus piratinius portalus, kur per\u017ei\u016br\u0173 skai\u010dius gerokai didesnis \u2013 filmas pasiutusiai populiarus ir gaudomas, o piratai trina rankas.\u201c", "Akivaizdu, kad vieningo b\u016bdo u\u017ekirsti keli\u0105 piratavimui n\u0117ra, ta\u010diau ne vienerius metus \u0161ioje srityje dirbantis V. Simanavi\u010dius pastebi kit\u0105 problemos pus\u0119. \u201eKod\u0117l piratavimo rei\u0161kinys vis dar aktyvus? \u017diniasklaida labiau orientuota \u012f neigiam\u0105 po\u017ei\u016br\u012f autori\u0173 teisi\u0173 ir j\u0173 apsaugos at\u017evilgiu\u201c, \u2013 \u012fvardija ekspertas. V. Simanavi\u010diaus nuomone, nepakanka nu\u0161viesti vien tik blog\u0105sias autori\u0173 teisi\u0173 apsaugos puses ir konkre\u010dius pa\u017eeidimus, nors ir \u0161ie klausimai vie\u0161inami spaudoje palyginti labai ma\u017eai, bet b\u016btina atlikti ir \u0161viet\u0117ji\u0161k\u0105 misij\u0105 \u2013 paprastus skaitytojus labiau supa\u017eindinti su pa\u010diomis autori\u0173 teis\u0117mis. Jau pats vartotojo \u017einojimas ir supratimas apie piratavimo \u017eal\u0105 gali suma\u017einti nor\u0105 tuo naudotis.", "Tiesa, verslui \u017eengiant koja kojon su technologijomis, atsiranda kitokie vartotojui patog\u016bs sprendimai. Lietuvoje kuriamos legalios platformos savo \u017ei\u016brovams si\u016blo patogi\u0105 alternatyv\u0105 piratin\u0117ms film\u0173 kopijoms. Nuo 2015-\u0173j\u0173 veikianti tiek archyvini\u0173, tiek nauj\u0173 lietuvi\u0161k\u0173 film\u0173 platforma \u201eKino fondas\u201c vis labiau populiar\u0117ja tarp \u017emoni\u0173, kurie filmus \u017ei\u016bri tik legaliai.", "\u201e\u0160i platforma, skirta lietuvi\u0161ko kino m\u0117g\u0117jams ir Lietuvos kult\u016bros gerb\u0117jams, internete si\u016blo pla\u010diausi\u0105 m\u016bs\u0173 \u0161alies kinematografijos darb\u0173 spektr\u0105. \u010cia nemokamai galima pasi\u017ei\u016br\u0117ti 270 lietuvi\u0161k\u0173 film\u0173, kita dalis naujausi\u0173 film\u0173 yra mokami, ta\u010diau maksimalus per\u017ei\u016bros mokestis tesiekia 2,99 euro\u201c, \u2013 naujausias legalaus kino tendencijas atskleid\u017eia projekto vadov\u0117 Lina Buzelyt\u0117."], "date": ["2017 m. baland\u017eio 27 d. 12:07"], "id": "74482140"},
{"url": "http://www.delfi.lt/veidai/kinas/filmo-nuostabioji-moteris-zvaigzde-g-gadot-mis-izraelis-kuri-kovos-menus-tobulinosi-tarnaudama-kariuomeneje.d?id=74493548", "title": ["Filmo \u201eNuostabioji moteris\u201c \u017evaig\u017ed\u0117 G. Gadot - Mis Izraelis, kuri kovos menus tobulinosi tarnaudama kariuomen\u0117je"], "text": ["\u2013 Viena did\u017eiausi\u0173 jos aistr\u0173 \u2013 plieniniai \u017eirgai. Pati ji va\u017ein\u0117ja Ducati Monster S2R motociklu, ra\u0161oma filmo platintoj\u0173 \"ACME Film\" prane\u0161ime spaudai.", "\u2013 M\u0117gsta \u017eaisti krep\u0161in\u012f, tinklin\u012f ir tenis\u0105.", "\u2013 Aktor\u0117s vardas hebraj\u0173 kalba rei\u0161kia \u201ebang\u0105\u201c, o pavard\u0117 \u2013 \u201ekrant\u0105\u201c. G. Gadot tiki, jog b\u016btent tai s\u0105lygojo jos neram\u0173 b\u016bd\u0105.", "\u2013 Ne kart\u0105 pateko \u012f \u017eurnalo \u201eMaxim\u201c kar\u0161\u010diausi\u0173 pasaulio moter\u0173 \u0161imtuk\u0105.", "\u2013 Prie\u0161 m\u0117nes\u012f susilauk\u0117 antrosios dukrel\u0117s Mayos. Pirmoji jai ir jos vyrui Yaronui Versano gim\u0117 2011-aisiais.", "\u2013 G. Gadot aktor\u0117s karjera trunka 8 metus. \u201eNiekuomet nesuvokiau to, bet manau, kad Nuostabi\u0105j\u0105 moter\u012f svajojau suvaidinti vis\u0105 savo gyvenim\u0105. Kai prad\u0117jau lankytis Los And\u017eele ir prodiuseriai man\u0119s vis klausdavo, koks mano svajoni\u0173 vaidmuo, visuomet sakydavau, kad noriu suvaidinti stipri\u0105, savimi pasitikin\u010di\u0105 ir nepriklausom\u0105 moter\u012f, nes tikiu, kad toki\u0173 moter\u0173 filmuose vis dar n\u0117ra pakankamai daug. Ir \u0161tai, pagaliau gavau tai, ko nor\u0117jau \u2013 pagrindin\u012f vaidmen\u012f juostoje \u201e", "\u201c, \u2013 pasakoja G. Gadot.", "\u2013 Aktor\u0117 i\u0161gars\u0117jo Gisele vaidmeniu filmuose \u201eGreiti ir \u012fsiut\u0119\u201c. Prie\u0161 tai ji u\u017edarbiavo i\u0161 modelio darbo.", "\u2013 Baigdama mokykl\u0105, G. Gadot band\u0117 tapti teisininke. \u012e teis\u0117s mokslus ji \u012fstojo tik po to, kai dvejus metus atitarnavo armijoje.", "\u2013 Po met\u0173 universitete j\u012f buvo pakviesta \u012f aktori\u0173 atrank\u0105, kur buvo ie\u0161koma gra\u017euol\u0117s vaidmeniui Bondiados filme \u201ePaguodos kvantas\u201c. T\u0105kart vaidmuo atiteko Olgai Kurilenko, ta\u010diau G. Gadot tapo Gisele juostoje \u201eGreiti ir \u012fsiut\u0119\u201c, o netrukus jai buvo pasi\u016blyta \u012fk\u016bnyti Nuostabi\u0105j\u0105 moter\u012f.", "\u2013 2012 metais Izraelio \u017eurnalas \u201eShalom Life\u201c G. Gadot \u012ftrauk\u0117 \u012f pa\u010di\u0173 talentingiausi\u0173 pasaulio \u017eyd\u017ei\u0173 moter\u0173 50-tuk\u0105. Ji atsid\u016br\u0117 penktoje vietoje, po Evos Green bei ", ".", "\u2013 2013 metais, dirbdama modeliu, G. Gadot u\u017edirbo daugiau kaip 2 mln. JAV doleri\u0173.", "\u201eNuostabiosios moters\u201c nuotykiai ir kovos kino teatruose prasid\u0117s jau bir\u017eelio 2 dien\u0105.", "Filmo anonsas:"], "date": ["2017 m. baland\u017eio 28 d. 11:02"], "id": "74493548"},
{"url": "http://www.delfi.lt/veidai/kinas/juostos-galaktikos-sergetojai-ii-dalis-recenzija-preciziskas-itampos-kupinas-vaizdas.d?id=74502178", "title": ["Juostos \u201eGalaktikos serg\u0117tojai. II dalis\u201c recenzija: precizi\u0161kas, \u012ftampos kupinas vaizdas"], "text": ["\u201eDisney\u201c studijai tarnaujantis re\u017eisierius ne tik kvie\u010dia atsidurti nauj\u0173 nutr\u016bktgalvi\u0161k\u0173 vis\u0173 pam\u0117gt\u0173 heroj\u0173 nuotyki\u0173 epicentre, bet dar labiau su jais susipa\u017einti, kad galiausiai b\u016bt\u0173 sudarytas pilnas vaizdas apie tuos, kurie antr\u0105 syk\u012f pasiry\u017e\u0119 apsaugoti galaktik\u0105 nuo netik\u0117to ir mirt\u012f viskam ne\u0161an\u010dio prie\u0161o.", "Po to, kai Roketas, Peteris, Gamora, Draksas ir Gr\u016btas sustabd\u0117 piktuosius Ronano k\u0117slus u\u017evaldyti vis\u0105 visat\u0105, jie tapo tikrais galaktikos didvyriais, su kuriais nor\u0117jo dirbti kiekvienas. Tod\u0117l, anks\u010diau vienas kito nekentusi ir sunkiai bendr\u0105 kalb\u0105 radusi kovotoj\u0173 komanda pasiry\u017eo priimin\u0117ti u\u017esakymus i\u0161 visokiausi\u0173 galaktikos valdov\u0173. Ta\u010diau jie net ne\u012ftar\u0117, jog vienas ma\u017eytis incidentas su paskutiniu u\u017esakovu gali ne tik juos visus sunaikinti, bet ir sudraskyti visat\u0105 \u012f ma\u017eus skutelius.", "Ir kas gal\u0117jo patik\u0117ti, jog 2014 metais pasirod\u0119s projektas, paremtas ne pagal tok\u012f pla\u010diai auditorijai \u017einom\u0105 komiks\u0105 kaip \u201eGalaktikos serg\u0117tojai\u201c, sugeb\u0117s tapti mega hitu. Filmas ne tik finansi\u0161kai pranoko visus kino studijos l\u016bkes\u010dius, visame pasaulyje u\u017esidirbdamas 773 milijonus doleri\u0173, i\u0161 kuri\u0173 333 buvo u\u017esidirbti t\u0117vyn\u0117je, bet ir sulauk\u0117 auk\u0161\u010diausi\u0173 kino kritik\u0173 ir \u017ei\u016brov\u0173 \u012fvertinim\u0173. Tod\u0117l nenuostabu, jog studijoms \u201eDisney\u201c ir \u201eMarvel\u201c b\u016btent \u0161io projekto t\u0119sinys tapo vienu i\u0161 perspektyviausi\u0173 2017 met\u0173 kino film\u0173.", "Asmeni\u0161kai, pirm\u0105j\u0105 dal\u012f per tuos tris t\u0119sinio laukimo metus pasi\u017ei\u016br\u0117jau devynis kartus ir kiekviena per\u017ei\u016bra visi\u0161kai neprailgo, nors puikiai \u017einojau, kas po ko seka, kokie bus dialogai, kaip atrodo veiksmas ir kokiu filmo momentu pasklis nenuvalkioti heroj\u0173 juokeliai. \u0160tai tok\u012f lengvumo ir \u012ftraukimo \u012f \u0161i\u0105 istorij\u0105 poveik\u012f tur\u0117jo Jameso Gunno re\u017eisuotas filmas. Tod\u0117l su nekantrumu laukiau antrosios juostos, nes tik\u0117jausi gauti toki\u0105 pat puiki\u0105 ir nei\u0161bl\u0117stan\u010di\u0105 pramog\u0105, kaip ir 2014 metais kino ekranuose pasirod\u017eiusiame filme. Ir, ties\u0105 sakant, visi\u0161kai nenusivyliau tuo, k\u0105 i\u0161vydau kine.", "Juosta prasideda nuo prologo, kuris autenti\u0161kas pirmosios dalies schemai, tod\u0117l mums leid\u017eiama susipa\u017einti su tam tikrais \u012fvykiais, kurie buvo nusl\u0117pti pirmtake. \u0160i scena yra ne tik svarbi bendrai istorijai, bet kartu jos d\u0117ka pats filmo siu\u017eetas akimirksniu tampa intriguojantis ir paslaptingas. Gi n\u0117 viename \u0161io filmo anonse net nebuvo u\u017esiminta apie pagrindin\u0119 siu\u017eetin\u0119 pasakojimo linij\u0105, blogie\u010dius ar heroj\u0173 paskirt\u012f ir j\u0173 nauj\u0105 misij\u0105 antr\u0105j\u012f kart\u0105 gelbstint galaktik\u0105, o \u010dia pa\u010dioje prad\u017eioje parodo tokius \u012fdomius vaizdus. Akivaizdu, kad re\u017eisierius ir filmo scenaristai nenor\u0117jo pasi\u0161aipyti i\u0161 \u017ei\u016brov\u0173, pristatydami prastai atrodant\u012f pasakojim\u0105, nes \u017emon\u0117s vis tiek eit\u0173 \u012f kino teatrus i\u0161 meil\u0117s pirmai daliai.", "Pats filmo siu\u017eeto branduolys, prie\u0161ingai nei pirmoje dalyje, kurioje buvo parodytas pagrindini\u0173 heroj\u0173 susibendravimas ir kova d\u0117l bendro tikslo, sukasi aplink pa\u010dius persona\u017e\u0173 charakterius ir j\u0173 praeit\u012f, atskleid\u017eiant vis daugiau detali\u0173 i\u0161 j\u0173 gyvenimo. Tod\u0117l manau, jog b\u016btent \u0161i dalis yra \u017eymiai brandesn\u0117 u\u017e pirm\u0105j\u0105, o tuo pa\u010diu \u0161is filmas savo kokybe scenarijaus at\u017evilgiu lenkia beveik visus anks\u010diau pasirod\u017eiusius \u201eMarvel\u201c studijos projektus.", "\u0160iame filme gauname prog\u0105 susipa\u017einti su Peterio Kvilo t\u0117vu ir su\u017einoti vis\u0105 ties\u0105 apie j\u012f, kaip ir apie jo s\u016bnaus praeit\u012f. Tai \u012fdomus, gan\u0117tinai logi\u0161kai su siu\u017eetine linija susietas pasakojimas, kuriame pamatome visi\u0161kai kitok\u012f Peter\u012f nei buvome mat\u0119 anks\u010diau. Lygiai taip pat filmo eigos metu pamatome skirtingus Gamoros ir jos sesers Nebulos veidus.", "\u0160\u012fkart mes daugiau su\u017einome apie pa\u010di\u0105 Nebul\u0105 ir jos kan\u010dias bei tiksl\u0105, norint atker\u0161yti tam, kuris i\u0161 jos padar\u0117 pabais\u0105. Tai itin draminis persona\u017eas, tod\u0117l jis ir tapo vienu i\u0161 ry\u0161kiausi\u0173 \u0161ios juostos veik\u0117j\u0173, kurio neapkenti, bet kartu ir prijauti. Taip pat puikiai atsiskleid\u017eia pirmoje dalyje ne tok\u012f svarb\u0173 vaidmen\u012f atlik\u0119s Jondu. Charizmati\u0161kas ir kietas kaip velnias, Jondu nuo prad\u017eios iki filmo finalo pakeri, jog vienu momentu jis sugeba tiesiog pasivogti vis\u0105 \u0161ou, \u012f \u0161on\u0105 nustumdamas visus kitus veik\u0117jus.", "Kiti herojai kaip Gr\u016btas ir Roketas, visi\u0161kai nepasikei\u010dia, na, i\u0161skyrus Gr\u016bt\u0105, kuris tapo mielesnis ir juokingesnis. Jie, kaip ir anks\u010diau, atsako u\u017e humoristin\u0119 juostos dal\u012f, kuri kaip ir pirmame filme yra originali ir priver\u010dia gerai pasijuokti i\u0161 j\u0173 darom\u0173 nes\u0105moni\u0173. Taip pat ir Draksas karts nuo karto sugeba neblogai prajuokinti, kas irgi yra svarbu. B\u016btent pasi\u0161aipymas i\u0161 kit\u0173 persona\u017e\u0173 rimta juoko forma tampa neatsiejamu \u0161io filmo siu\u017eetin\u0117s linijos koziriu.", "I\u0161 nauj\u0173 veik\u0117j\u0173, kurie ateityje labiau atsiskleis, reikia pamin\u0117ti Stakar\u0105 Ogord\u0105, kuris priklauso galaktikos vagi\u0173 elitui, ir Peterio t\u0117\u010dio Ego pavaldin\u0119 vardu Mantis. \u012edom\u016bs persona\u017eai, tik, deja, \u0161iame filme n\u0117ra iki galo atskleisti.", "Veiksmo filme yra daug, net labai daug ir jis pateiktas itin ni\u016briai, tamsiai ir netgi brutaliai, bet, kas svarbiausia, \u012fdomiai ir originaliai. Be\u017ei\u016brint \u012f tai netenka nuobod\u017eiauti, o tai ir yra svarbu tokio pob\u016bd\u017eio filmuose. Be veiksmo, gauname ir dar daug puikaus humoro, kuris vienu momentu svyruoja tarp tualetinio ir sarkazmu persmelkto, ta\u010diau reikiamu momentu i\u0161laiko t\u0105 rib\u0105 ir netampa dar vienu neskaniu vulgarybi\u0173 \u0161ou.", "Pasibaigus filmui, kuris i\u0161ties buvo sukurtas su meile, nor\u0117josi dar ir, manau, t\u0105 suprato patys juostos k\u016br\u0117jai, tod\u0117l pasibaigus pagrindiniam pasakojimui, pirm\u0105 kart\u0105 \u201eMarvel\u201c studijos istorijoje, \u017ei\u016brovams parodomos net penkios, labai \u0161aunios ir daug rei\u0161kian\u010dios, b\u016bsimiems \u0161ios kino visatos filmams, scenos. Tod\u0117l patariu u\u017esidegus kino teatro \u0161viesoms dar pasilikti ir pasim\u0117gauti \u0161iuo filmu.", "Specialieji filmo efektai, kurie sudaro beveik 80 procent\u0173 bendro vaizdo, atrodo i\u0161ties puikiai, bet, kai \u012f film\u0105 investuoji 200 milijon\u0173 doleri\u0173, reikia dar gerai pasistengti, kad vizualiai juosta atrodyt\u0173 kaip nieko vertas skuduras. Tod\u0117l kiekviena scena nupie\u0161ta taip precizi\u0161kai ir taikliai, jog kartais atrodo, jog kosminiai laivai, m\u016b\u0161iai kosmose ir pabaisos yra tikri. O kad vaizdas b\u016bt\u0173 dar labiau sodresnis, viskas \u012fvyniojama \u012f puiki\u0105 trimat\u0119 erdv\u0119. \u017dinoma, be speciali\u0173j\u0173 efekt\u0173, vizualus filmo kontekstas dar prikaust\u0117 d\u0117l veik\u0117j\u0173 aprangos ir kai kuri\u0173 dekoracij\u0173. Filmo dizaineriai pasidarbavo i\u0161 peties, tod\u0117l tik\u0117tina, jog kitais metais filmas gal\u0117s pretenduoti \u012f \u201eOskarus\u201c u\u017e geriausi\u0105 grim\u0105, specialiuosius efektus ir kostiumus.", "Be gerai atliktos vizualios pus\u0117s, antroji \u201eGalaktikos serg\u0117toj\u0173\u201c dalis niekuo nenusileid\u017eia savo pirmtakui muzikoje. Lygiai toks pat \u017evalus ir energingas, nostalgij\u0105 devintajam praeito am\u017eiaus de\u0161imtme\u010diui sukeliantis garso takelis, kuriame galime i\u0161girsti tokius hitus kaip Cat Stevens dain\u0105 \u201eFather and Son\u201c ar legendin\u0117s grup\u0117s ", " nario George\u2018o Harrisono k\u016brin\u012f \u201eMy Sweet Lord\u201c. O k\u0105 jau kalb\u0117ti apie grup\u0117s Fleedwood Mac hit\u0105 \u201eThe Chain\u201c, kuris dar ilgai skamb\u0117s galvoje pasibaigus filmui.", "Kameros darbai atlikti standarti\u0161kai \u201eMarvel\u201c studijos filmams, tod\u0117l joki\u0173 naujovi\u0173 nebuvo i\u0161rasta, bet, kas svarbiausia, kamera nedreb\u0117jo kaip t\u0105 da\u017enai m\u0117gsta veiksmo ir fantastini\u0173 film\u0173 k\u016br\u0117jai. Precizi\u0161kas, \u012ftampos kupinas vaizdas, kuris \u012ftraukia nuo filmo prad\u017eios iki pat galo.", "Galima pagirti juostos k\u016br\u0117jus u\u017e puik\u0173 garso monta\u017e\u0105 pa\u010diose netik\u0117\u010diausiose veiksmo scenose, o kartu ir u\u017e vaizdo monta\u017e\u0105, kuris neleid\u017eia atskleisti tam tikr\u0173 siu\u017eetin\u0117s linijos paslap\u010di\u0173. Viskas i\u0161laikoma paslaptyje iki tam tikr\u0173 viet\u0173, jog be\u017ei\u016brint film\u0105 bandai sp\u0117lioti, kaip pasibaigs visa \u0161i istorija.", "Su kiekvienu nauju \u201eMarvel\u201c filmu ne tik film\u0173 kokyb\u0117 ger\u0117ja, istorijos tampa vis \u012fdomesn\u0117s, efektai dar labiau pakeri, bet ir pasirodo persona\u017e\u0173 gausa, tod\u0117l nenuostabu, jog norint sudominti \u017ei\u016brovus, juos atlikti kvie\u010diami patys \u017eymiausi aktoriai.", "Net iki dabar sunku patik\u0117ti, jog \u0161iame filme suvaidino pats ", ", kuris pasira\u0161\u0117 sutar\u012f su \u201eMarvel\u201c dar keliems projektams. Taip pat d\u017eiugu matyti kit\u0105 legendin\u012f aktori\u0173 Kurt\u0105 Russel\u0105, kuris paskutiniu metu tapo itin da\u017enas kino ekran\u0173 sve\u010dias, ypatingai, jeigu kalba eina apie \u0161imtus milijon\u0173 doleri\u0173 kainujoan\u010dius blokbasterius. Ir jeigu ponas Stallone \u0161ioje juostoje pasirodo trumpai, Kurtas Russelas atlieka vien\u0105 i\u0161 pagrindini\u0173 vaidmen\u0173. \u012edomus ir gerai suvaidintas persona\u017eas, kuris leido atskleisti vis\u0105 Peterio praeit\u012f ir jo prigimt\u012f.", "Kitu filmo pasidid\u017eiavimu tampa Jondu vaidmens atlik\u0117jas Michaelas Rookeris, kurio vaidmuo yra ne vien paperkantis persona\u017eo charizma, bet ir stipriausias visame \u0161iame filme. Taip pat stipriai pasirodo ir Nebul\u0105 \u012fk\u016bnijusi aktor\u0117 Karen Gillan.", "Senoji gvardija, susidedanti i\u0161 Dave\u2018o Bautistos, Zoe Saldanos ir Chriso Pratto pasirodo lygiai taip pat, kaip ir ankstesniame filme. \u012etikinamai ir charizmati\u0161kai. Bradley\u2018io Cooperio bei Vino Dieselio \u012fgarsinti herojai irgi neleid\u017eia nuobod\u017eiauti.", "Antraplani\u0173 heroj\u0173 atlik\u0117jai kaip Seanas Gunnas, Chrisas Sullivanas, Elizabeth Debicki, Pom Klementieff, Tommy\u2018is Flanaganas ir Evanas Jonesas irgi nepasi\u0161iuk\u0161lino ir suvaidino netgi labai \u012ftikinamai.", "\u201eGalaktikos serg\u0117tojai. II dalis\u201c \u2013 toks pats techni\u0161kai kokybi\u0161kas, energingas, veiksmo kupinas, savo siu\u017eetine linija \u012fdomus ir nenuvalkiot\u0173 juokeli\u0173 prifar\u0161iruotas penki\u0173 itin charizmati\u0161k\u0173 heroj\u0173 nuotykis eilin\u012f kart\u0105 gelbstint visat\u0105 grojant populiariausiems praeito am\u017eiaus a\u0161tuntojo ir devintojo de\u0161imtme\u010dio hitams."], "date": ["2017 m. baland\u017eio 28 d. 18:11"], "id": "74502178"},
{"url": "http://www.delfi.lt/veidai/kinas/emilija-is-laisves-alejos-i-andrejevaite-raudonu-kilimu-nutiesta-tik-maza-dalis-aktorystes-kelio.d?id=74478510", "title": ["\u201eEmilija i\u0161 Laisv\u0117s al\u0117jos\u201c I. Andrejevait\u0117: raudonu kilimu nutiesta tik ma\u017ea dalis aktoryst\u0117s kelio"], "text": ["- Nesu tikra, ar tai yra \u012fpro\u010diai, ta\u010diau nebegaliu gyventi be sporto. Po sunkios dienos nusiraminu tik sportuodama. M\u0117gstu b\u0117gioti ir minti dvirat\u012f. Taip pat man be galo patinka plaukimas, o labiausiai \u2013 nardymas. Vanduo nuplauna bet kok\u012f stres\u0105. Tiesa, neseniai prad\u0117jau jodin\u0117ti. \u017dirgai irgi mane ramina. I\u0161 naujesni\u0173 atradim\u0173 \u2013 meditacija. Tam irgi skiriu laiko. Apskritai, manau, kad sportas ir mityba padeda tur\u0117ti re\u017eim\u0105. O re\u017eimas, tikiu, kad yra svarbiausia s\u0105lyga norint gyventi sveikai.", "- Manau, kad aktoryst\u0117 yra ne i\u0161 dalies pasiaukojanti profesija, o absoliutaus pasiaukojimo reikalaujanti profesija. Tai yra gyvenimo b\u016bdas. Mano did\u017eioji svajon\u0117 suvaidinti nuo mano asmenyb\u0117s stipriai nutolus\u012f vaidmen\u012f \u2013 tiek fizi\u0161kai, tiek psichologi\u0161kai. Kol kas d\u0117l vaidmens man dar neteko ypatingai pakeisti savo i\u0161vaizdos. Tikrai nor\u0117\u010diau ir gal\u0117\u010diau d\u0117l vaidmens, pavyzd\u017eiui, priaugti ar numesti svorio, nors ir neb\u016bt\u0173 lengva, nes jau 10 met\u0173 sveriu tiek pat.", "- Tai yra sunkus kelias. Nuolat siekiu harmonijos, nes mano darbas yra sud\u0117tingas ir varginantis. Aktoriams tenka i\u0161gyventi daug skirting\u0173 emocij\u0173 ir situacij\u0173, t.y. daug skirting\u0173 gyvenim\u0173. Juk paprastai \u017emon\u0117s skaud\u017eias traumas, i\u0161gyvenimus, tragedijas stengiasi pamir\u0161ti. O mes, aktoriai, visk\u0105 priimame kaip privalum\u0105 \u2013 kuo daugiau sud\u0117tingesni\u0173 i\u0161gyvenim\u0173, tuo lengviau suvaidinti tuos prisiminimus.", "Tas asmenines patirtis vadinu prisiminim\u0173 d\u0117\u017eut\u0117mis \u2013 jas atveriu, kai prireikia. Ta\u010diau tose d\u0117\u017eut\u0117se yra ne tik mano i\u0161gyventas skausmas, baim\u0117s ar beprotyst\u0117s, taip pat yra ger\u0173 ir stipri\u0173 emocij\u0173 stal\u010diuk\u0173. \u017dinoma, kartais b\u016bna situacij\u0173, kai tenka suvaidinti tai, ko nesi patyr\u0119s. Tada tenka \u012fsivaizduoti, kas su tavimi vienoje ar kitoje situacijoje vykt\u0173. Taigi taip, aktori\u0173 gyvenimas n\u0117ra emoci\u0161kai stabilus. B\u016btent d\u0117l to aktoriai da\u017enai susiduria su sveikatos ar psichologin\u0117mis problemomis. Taigi gyventi harmonijoje b\u016bnant aktoriumi n\u0117ra paprasta, ta\u010diau stengiuosi pasiekti \u0161\u012f tiksl\u0105. Manau, kad atskiriant realyb\u0119 nuo susikurto gyvenimo ir yra aktoriaus profesionalumo rodiklis.", "- Raudonas kilimas \u2013 gana \u012fdomi s\u0105voka. I\u0161ties da\u017enai keliauju \u012f kino festivalius, t.y. investuoju savo sveikat\u0105, laik\u0105, pinigus \u012f pa\u017eintis. \u0160ioje profesijoje pl\u0117sti kontakt\u0173 rat\u0105 yra itin svarbu. Ta\u010diau tai, k\u0105 \u017emogus mato feisbuke, Instagrame arba \u017eurnaluose \u2013 viena pus\u0117. Realyb\u0117 da\u017enai b\u016bna kitokia.", "Pavyzd\u017eiui, Kan\u0173 kino festivalyje i\u0161 kino sal\u0117s per kar\u0161t\u012f b\u0117gi namo persirengti, nes tik prie\u0161 pusvaland\u012f gavai atliekam\u0105 biliet\u0105 \u012f premjer\u0105. Namie paskubomis lygini pasiskolint\u0105 suknel\u0119, u\u017esimauk\u0161lini irgi pasiskolintus batelius ant jau nutrint\u0173 koj\u0173, toliau per skausmus b\u0117gi iki raudonojo kilimo, nusifotografuoji (nors giliai viduje vos gaudai kvap\u0105), \u012fkeli nuotrauk\u0105 \u012f savo soc. tinkl\u0173 paskyras ir eini \u017ei\u016br\u0117ti filmo.", "Tuo tarpu \u017emon\u0117ms atrodo, kad Ieva Andrejevait\u0117 gyvena ant raudono kilimo, ry\u0161kiai spindi ir nuolat vaik\u0161to \u012f premjeras. I\u0161 esm\u0117s raudonu kilimu nutiesta tik ma\u017ea dalis aktoryst\u0117s kelio. Jis n\u0117ra toks reik\u0161mingas, kaip gali atrodyti i\u0161 \u0161alies. Daug svarbiau yra talentas, atsidavimas ir ilgos valandos darbo u\u017esibr\u0117\u017eto tikslo link.", "- Dirbu ir tobul\u0117ju. \u0160iuo metu i\u0161gyvenu laik\u0105, kai daug geriau pradedu save suvokti. Prie\u0161 kelerius metus i\u0161gyvenau sud\u0117ting\u0105 laikotarp\u012f kupin\u0105 li\u016bdn\u0173 dalyk\u0173 ir netek\u010di\u0173. Ta\u010diau susi\u0117miau ir supratau, kad v\u0117l galiu atrasti \u0161vies\u0105, harmonij\u0105 ir vidin\u0119 ramyb\u0119.", "Kart\u0105 vienas draugas man pasak\u0117: \u201eKai suprasi, kokia nenori b\u016bti, viskas taps daug ai\u0161kiau\u201c. Kai \u017einai, kas esi, tampi laisvas. Emilija, beje, mane ir i\u0161mok\u0117 b\u016bti laisva. Pagaliau supratau, k\u0105 darau ir koks yra mano kelias.", "- Emilija yra be galo stipri asmenyb\u0117, kuri per vien\u0105 dien\u0105 i\u0161 jaunos ir naivios mergait\u0117s tampa kovotoja. Ji laikosi savo princip\u0173 ir \u012fsitikinim\u0173. Emilijos d\u0117ka tapau stipresn\u0117, savyje atradau daugiau harmonijos, \u0161viesos ir ramyb\u0117s.", "- Mane vis dar d\u017eiugina knygos, \u012fvairi muzika, menas, artimi draugai, \u0161eima ir pyragai\u010diai. Taip pat labai d\u017eiugina gamta. Esu visi\u0161kas gamtos vaikas ir kiek \u012fmanoma daugiau laiko stengiuosi praleisti gryname ore, geriausia \u2013 u\u017e miesto."], "date": ["2017 m. baland\u017eio 30 d. 14:13"], "id": "74478510"},
{"url": "http://www.delfi.lt/veidai/kinas/9-filmai-kurie-pades-istverti-net-bjauriausias-skyrybas.d?id=74512814", "title": ["9 filmai, kurie pad\u0117s i\u0161tverti net bjauriausias skyrybas"], "text": ["S\u0105ra\u0161\u0117 esantys filmai \u2013 apie meil\u0119, netekt\u012f, gedul\u0105. Vieni smag\u016bs, kiti pravirkdys, bet kartais po skyryb\u0173 b\u016btent to ir reikia. Taigi pasiimkite pled\u0105, puodel\u012f arbatos, nosinai\u010di\u0173 ir ger\u0173 \u012fsp\u016bd\u017ei\u0173.", "Muzikin\u0117 drama \u2013 kandi ir jauki istorija apie \u012fra\u0161\u0173 kompanijos vadov\u0105, kuri vaidina Markas Ruffalo, ir dain\u0173 k\u016br\u0117j\u0105, daininink\u0119, kuri\u0105 \u012fk\u016bnija ", ". Abu neseniai i\u0161gyveno skyrybas, jie puiki draugija vienas kitam. Toliau nepasakosime, kad neatimtume malonumo.", "\u0160iame filme vyksta keli i\u0161siskyrimai. Filmo re\u017eisierius ", ". Filmas suteiks vilties, kad visada gali baigtis gerai, nors neb\u016btinai taip, kaip tik\u0117jot\u0117s.", "\u012esp\u0117jame \u2013 \u0161io filmo pagrindiniai veik\u0117jai, kuriuos vaidina Justinas Longas ir Emmy Rossum yra kiek eklekti\u0161ki, filmas misti\u0161kas. Bus sunku atitraukti akis nuo \u0161ios pasmerktos poros, svarstysite, kokie paraleliniai pasauliai egzistuoja. Labai gra\u017ei muzika.", "Tai filmas apie mokyklos laik\u0173 \u012fsimyl\u0117j\u0117lius, kurie po daug met\u0173 v\u0117l susitinka. Istorija klostosi ne taip, kaip grei\u010diausiai tikit\u0117s. Po filmo veikiausiai ilgai galvosite, kas yra meil\u0117 ir kod\u0117l ji baigiasi.", "Filmas sukelia labai daug emocij\u0173, jame vaidina puiki aktor\u0117 ", ".", "Film\u0105 suk\u016br\u0117 Terrence Malik, filmo \u201eGyvenimo medis\u201c re\u017eisierius, taigi j\u016bs\u0173 laukia tikras kinematografijos skan\u0117stas. Vaidina ", ", Rachel McAdams ir Olga Kurylenko.", "Smagus, nuotyki\u0173, netik\u0117tum\u0173, juoko kupinas filmas, pamatysite \u2013 i\u0161 karto pamir\u0161ite savo buvus\u012fj\u012f. Laiminga pabaiga nedaro filmo banaliu. O kur dar aktorius ", "...", "Ar dar reikia \u012frodym\u0173, kad ka\u017ekam buvo sunkiau nei jums? Iano McEwano filmas sugraudins iki \u0161irdies gelmi\u0173, pamatysite \u2013 esate ne vieni \u0161iame kartais \u017eiauriame pasaulyje.", "Pa\u017ei\u016br\u0117kite, jei norite sau priminti, kad meil\u0117 pasaulyje egzistuoja."], "date": ["2017 m. gegu\u017e\u0117s  1 d. 20:23"], "id": "74512814"},
{"url": "http://www.delfi.lt/veidai/kinas/72-ju-m-douglasas-atviras-vezys-isgelbejo-jo-santuoka-su-c-z-jones.d?id=74516574", "title": ["72-j\u0173 M. Douglasas atviras: v\u0117\u017eys i\u0161gelb\u0117jo jo santuok\u0105 su C. Z. Jones"], "text": ["Aktorius \u012fsitikin\u0119s: santuok\u0105 su gerokai jaunesne antr\u0105ja \u017emona Catherine i\u0161gelb\u0117jo ne kas kitas, o liga. 2010 metais vyrui diagnozuotas gerkl\u0117s v\u0117\u017eys. Kiek v\u0117liau, pra\u0117jus trims metams nuo baisios diagnoz\u0117s, spaudoje pasirod\u0117 netik\u0117ta \u017einia apie poros skyrybas.", "\u201eLiga visi\u0161kai pakeit\u0117 mano po\u017ei\u016br\u012f \u012f gyvenim\u0105. \u0116miau vertinti kiekvien\u0105 sekund\u0119 ir supratau, kad Catherine yra ta, kurios man beproti\u0161kai reikia. Ji buvo did\u017eiulis ramstis, ta\u010diau elgiausi taip, lyg visas pasaulis sukt\u0173si tik apie mane. Tai buvo labai netik\u0119s sprendimas, bet drauge su v\u0117\u017eio diagnoze niekas ne\u012fteikia naujo gyvenimo taisykli\u0173 ir nesu\u017einai, koks sunkus kelias laukia tol, kol jo nepraeini pats. Mus v\u0117l sujung\u0117 bendras noras, kad \u012fvykt\u0173 stebuklas. Dabar m\u016bs\u0173 santuoka dar stipresn\u0117, o visus nuopelnus galiu dr\u0105siai atiduoti \u017emonai\u201c, \u2013 graudindamasis sak\u0117 72 met\u0173 M. Douglasas.", "Garsus vyras neslepia: dabar jo prioritetas yra praleisti kuo daugiau laiko su tais, kuriuos myli.", "\u201eV\u0117\u017eys yra baugi patirtis kiekvienam, kas su juo susiduria. Man pasisek\u0117, kol kas liga atsitrauk\u0117, tod\u0117l galiu susikoncentruoti \u012f tai, kas svarbiausia \u2013 \u0161eim\u0105 ir darb\u0105. Nors, jei atvirai, darbas jau senokai n\u0117ra did\u017eiausias prioritetas. Daviau pa\u017ead\u0105 sau, kad imsiuosi tik t\u0173 vaidmen\u0173, kurie man patinka, o ne t\u0173, kurie atne\u0161a daugiau pinig\u0173. Trileris \u201eSlaptasis agentas\u201c yra b\u016btent tai, kuo m\u0117gavausi viso proceso metu. Kai esi pensininkas, gali leisti sau prabang\u0105 dirbti tik tai, k\u0105 nori ir tik su pa\u010diais geriausiais\u201c, \u2013 sako viena ry\u0161kiausi\u0173 Holivudo \u017evaig\u017ed\u017ei\u0173.", "Naujasis veiksmo trileris \u201eSlaptasis agentas\u201c pasakos apie Centrin\u0117s \u017dvalgybos Agent\u016bros u\u017esienio agent\u0119 Alis\u0105 (j\u0105 suvaidino aktor\u0117 N. Rapace), kuri padariusi klaid\u0105 netenka pareig\u0173. Ta\u010diau pareig\u016bnai gauna \u017eini\u0173 apie Londone planuojam\u0105 biologinio ginklo i\u0161puol\u012f. Alisa yra daugiausiai \u017eini\u0173 ir patirties \u0161ioje srityje turinti agent\u0117, tad C\u017dV vadai gra\u017eina j\u0105 \u012f ankstesnes pareigas.", "Netrukus \u012f C\u017dV rankas patenka vienas i\u0161 planuojamo i\u0161puolio \u012ftariam\u0173j\u0173. Alisa apklausia sulaikyt\u0105j\u012f, ta\u010diau u\u017euot su\u017einojus detali\u0173 apie biologin\u012f ginkl\u0105 Londone, moteriai lemta su\u017einoti kur kas labiau \u0161okiruojan\u010di\u0173 dalyk\u0173. Prasideda lenktyn\u0117s su laiku ir po pareig\u016bn\u0173 uniformomis besislepian\u010diais i\u0161davikais.", "Trileris \u201eSlaptasis agentas\u201c, kur\u012f k\u016br\u0117 film\u0173 \u201eDruska\u201c bei \u201eLiepsnojantis horizontas\u201c prodiuseriai, Lietuvoje pradedamas rodyti gegu\u017e\u0117s 5 dien\u0105.", "Filmo anonsas:"], "date": ["2017 m. gegu\u017e\u0117s  2 d. 11:09"], "id": "74516574"},
{"url": "http://www.delfi.lt/veidai/kinas/deadpool-zvaigzde-r-reynoldsas-naujame-savo-filme-sutiko-dar-didesni-keikuna.d?id=74518948", "title": ["\u201eDeadpool\u201c \u017evaig\u017ed\u0117 R. Reynoldsas naujame savo filme sutiko dar didesn\u012f keik\u016bn\u0105"], "text": ["Filme \u201e\u017dudiko asmens sargybinis\u201c aktorius R. Reynoldsas vaidina vien\u0105 geriausi\u0173 pasaulyje apsaugos agent\u0173, kurio naujojo kliento, samdomo \u017eudiko, vaidmen\u012f atlieka daugiau nei \u0161imto film\u0173 \u017evaig\u017ed\u0117 \u2013 Samuelis L. Jacksonas. \u012esijaut\u0119s \u012f \u201enekreipian\u010dio d\u0117mesio \u012f aplinkinius\u201c persona\u017e\u0105, S. L. Jacksonas nebijo pakelti balso ir pasako bent po vien\u0105 keiksma\u017eod\u012f kiekviename sakinyje.", "Be keiksm\u0173, \u017einoma, bus ir juoko. Didele dalimi naujajai veiksmo komedijai s\u0117km\u0119 \u017eada R. Reynoldso \u017eavesys bei Samuelio L. Jacksono patirtis filmuojantis \u201enesutaikom\u0173 bi\u010diuli\u0173\u201c veiksmo komedijose. Tuo metu filmo k\u016brybin\u0117 grup\u0117 originaliai pa\u0161iep\u0117 jau klasika tapus\u012f romantin\u012f triler\u012f.", "Kadangi daugumai kino fan\u0173 naujosios komedijos pavadinimas primena ", " bei Kevino Costnerio 1992 met\u0173 \u201eAsmens sargybin\u012f\u201c, komanda nepating\u0117jo sukurti alternatyv\u0173 filmo plakat\u0105.", "Filmas \u201e\u017dudiko asmens sargybinis\u201c pasakos apie du vyrukus, kadaise buvusius nuo\u017emiausiais prie\u0161ais, kurie bus priversti pamir\u0161ti praeities istorijas ir tapti tikra komanda, ir per 24 valandas nusigauti \u012f Hag\u0105, kad u\u017ekirst\u0173 keli\u0105 \u017eiauriam diktatoriui (vaidina Gary Oldmanas).", "Tarp diktatoriaus parankini\u0173 gal\u0117sime i\u0161vysti ir lietuvi\u0161k\u0105 veid\u0105 \u2013 gars\u0173 pasaulio kaskadinink\u0105 Martyn\u0105 Ivanov\u0105 \u2013 vaidinant\u012f rus\u0173 bandit\u0105, kuris vejasi S. Jackson\u0105, kai \u0161is b\u0117ga nuo Martyno su kateriu.", "Veiksmo komedija \u201e\u017dudiko asmens sargybinis\u201c kinuose nuo rugpj\u016b\u010dio 18 d.", "Filmo anonsas:"], "date": ["2017 m. gegu\u017e\u0117s  2 d. 12:58"], "id": "74518948"},
{"url": "http://www.delfi.lt/veidai/kinas/motinos-dienos-proga-jaudinanti-italu-drama-apie-amzina-sunaus-meile-motinai.d?id=74527838", "title": ["Motinos dienos proga \u2013 jaudinanti ital\u0173 drama apie am\u017ein\u0105 s\u016bnaus meil\u0119 motinai"], "text": ["Filmas pasakoja apie Masim\u0105 \u2013 s\u0117kming\u0105 ir puiki\u0105 karjer\u0105 u\u017esitikrinus\u012f \u017eurnalist\u0105. Rodos, vyrui nieko netr\u016bksta, ta\u010diau prisiminimai j\u012f vis gr\u0105\u017eina \u012f vaikyst\u0119, kai b\u016bdamas devyneri\u0173 neteko motinos. \u0160is i\u0161siskyrimas Masim\u0105 lydi vis\u0105 gyvenim\u0105 ir neleid\u017eia nurimti, ra\u0161oma filmo platintoj\u0173 prane\u0161ime spaudai.", "\u201eMano herojus yra lyg ma\u017eas vaikas, kuris vis dar negali susitaikyti su mintimi, jog \u0161alia n\u0117ra motinos. D\u0117l \u0161ios prie\u017easties jis visomis j\u0117gomis bando save apsaugoti, vien tam, kad gal\u0117t\u0173 gyventi toliau\u201c, \u2013 apie pagrindin\u012f veik\u0117j\u0105 sako M. Belocchio.", "Masimo gyvenimas pradeda keistis, kai vien\u0105 dien\u0105 jis sutinka gydytoj\u0105 Eliz\u0105. \u0160i atveria slap\u010diausias vyro vaikyst\u0117s \u017eaizdas ir imasi jas gydyti.", "Re\u017eisierius sako, jog sumanymas papasakoti apie s\u016bnaus meil\u0119 motinai negim\u0117 spontani\u0161kai. Jo teigimu, iki \u0161iol ital\u0173 kult\u016broje \u201emotinos kultas\u201c yra svarbus ir reik\u0161mingas \u2013 su juo u\u017eaugo ne viena karta. Tiesa, pats M. Belocchio prisipa\u017e\u012fsta, jog jo paties santykiai su motina nebuvo itin \u0161ilti.", "\u201eA\u0161 niekada nepatyriau idealios meil\u0117s i\u0161 savo motinos. Ta\u010diau ne d\u0117l to, jog ji man\u0119s nemyl\u0117jo, o d\u0117l to, jog vis\u0105 laik\u0105 buvo u\u017esi\u0117musi, bandydama auginti vaikus ir tvarkydama kasdienius reikalus. \u0160tai \u0161is savoti\u0161kai pa\u017eeistas motinos mitas mane labiausiai ir sudomino\u201c, \u2013 apie vaikyst\u0119 ir mint\u012f kurti film\u0105 \u201eSald\u017ei\u0173 sapn\u0173\u201c prisimena re\u017eisierius.", "Pagrindinius vaidmenis filme atlieka ital\u0173 aktorius Valerio Mastandrea, Lietuvos \u017ei\u016brovams pa\u017e\u012fstamas i\u0161 \u0161iuo metu kinuose rodomo filmo \u201eTobuli melagiai\u201c, ir pranc\u016bz\u0173 aktor\u0117 B\u00e9r\u00e9nice Bejo, geriausiai pa\u017e\u012fstama i\u0161 \u201eOskaru\u201c apdovanoto filmo \u201eArtistas\u201c.", "Kino kritikai naujausi\u0105 M. Belocchio film\u0105 vadina \u0161iltu ir \u017ei\u016brovi\u0161ku sugr\u012f\u017eimu prie tem\u0173, kurios j\u012f jaudina daugiau nei 50 met\u0173, \u0161iuo atveju \u2013 \u0161eimos. Ta\u010diau, kaip pabr\u0117\u017eia \u201eHollywood Reporter\u201c kino ap\u017evalginink\u0117 Deborah Young, net ir pasakodamas apie rimtus ir sud\u0117tingus dalykus M. Bellocchio naujame filme ne\u0161yk\u0161ti ir ironi\u0161ko humoro.", "Filmo \u201eSald\u017ei\u0173 sapn\u0173\u201c anonsas:"], "date": ["2017 m. gegu\u017e\u0117s  3 d. 10:02"], "id": "74527838"},
{"url": "http://www.delfi.lt/veidai/kinas/dviem-lietuviskiems-kino-projektams-europines-programos-pripazinimas.d?id=74529064", "title": ["Dviem lietuvi\u0161kiems kino projektams - europin\u0117s programos pripa\u017einimas"], "text": ["\u0160ios kompanijos vysto jaun\u0173 talenting\u0173 kino k\u016br\u0117j\u0173 kino projektus \u2014 re\u017eisier\u0117s Linos Lu\u017eyt\u0117s vaidybin\u012f film\u0105 \u201ePilis\u201d ir Emilijos \u0160karnulyt\u0117s k\u016brybin\u0117s dokumentikos film\u0105 \u201eEnergijos sala\", ra\u0161oma Lietuvos kino centro prane\u0161ime spaudai.", "Europos Komisijos \u012fgyvedinama programa \u201eK\u016brybi\u0161ka Europa\u201d MEDIA - tai viena pagrindini\u0173 program\u0173, finansuojan\u010di\u0173 Europos audiovizualini\u0173 k\u016brini\u0173 (film\u0173, televizijos serial\u0173, vaizdo \u017eaidim\u0173) vystym\u0105 ir platinim\u0105. Lietuva \u0161ioje programoje dalyvauja nuo 2003 m. ir pastaraisiais metais skirting\u0173 programos schem\u0173 pagalba kasmet \u012fsisavina vir\u0161 800 t\u016bkst. eur\u0173. MEDIA pasi\u017eymi itin grie\u017etais atrankos kriterijais, kuriais siekiama atrinkti ir finansuoti tik tuos audiovizualinius projektus, kurie geba pasiekti tarptautin\u0119 auditorij\u0105. Pasak \u201eK\u016brybi\u0161ka Europa\u201c MEDIA programos biuro Lietuvoje vadov\u0117s Evos Brazd\u017eionyt\u0117s, per paskutinius metus \u0161ios programos pavadinimas \u012fgavo labai didel\u0119 reik\u0161m\u0119 tarptautin\u0117s audiovizualin\u0117s industrijos rate, jos paramos u\u017esitikrinimas \u017eenklina auk\u0161to lygio projekto pripa\u017einim\u0105.", "Vakar Europos Komisija paskelb\u0117 vienos i\u0161 MEDIA programos schemos \u2014 \u201eProjekt\u0173 vystymas. Vieno k\u016brinio projektai\u201d \u2014 rezultatus. Du kartus per metus vykstantis \u0161ios schemos parai\u0161k\u0173 konkursas kasmet sulaukia daugiau nei 700 parai\u0161k\u0173 i\u0161 visos Europos. Paskutinio konkurso rezultat\u0173 s\u0105ra\u0161e i\u0161 viso finansuoti 57 projektai, j\u0173 \u012fgyvendinimui skirta daugiau nei 2,3 mln. eur\u0173. Dalis \u0161ios finansin\u0117s paramos atiteks ir min\u0117t\u0173 dviej\u0173 lietuvi\u0161k\u0173 film\u0173 \u2014 \u201ePilis\u201d ir \u201eEnergijos sala\u201d \u2014 parengiamiesiems darbams.", "Emilijos \u0160karnulyt\u0117s filmas \u201eEnergijos sala\" - tai meditatyvi audiovizualin\u0117 ekspedicija \u012f \u0161iuo metu u\u017edarom\u0105 Ignalinos atomin\u0119 elektrin\u0119 (IAE) Lietuvoje. Kartu tai archeologijos ekspedicija i\u0161 ateities \u012f paprastam \u017emogui neprienamas vietas: \u012f tu\u0161\u010dius, bet vis dar alsuojan\u010dius branduolinius reaktorius, nutilusias turbin\u0173 sales, po\u017eeminius sarkofag\u0173 kambarius. \u017dmogaus ten neb\u0117ra, ekspedicijos metu randami tik artefaktai, liekanos, tebedirbantys tu\u0161ti branduolini\u0173 reaktori\u0173 valdymo kambariai, \u012fjungti ekranai. Praeitis tampa raktai \u012f ateit\u012f. Ir atvirk\u0161\u010diai. \u0160io k\u016brybin\u0117s dokumentikos filmo projekt\u0105 vysto kompanija \u201eJust a Moment\", prodiuser\u0117 Dagn\u0117 Vild\u017ei\u016bnait\u0117. \u201eK\u016brybi\u0161ka Europa\" MEDIA \u201eEnergijos salos\" vystymui skyr\u0117 25 t\u016bkst. eur\u0173.", "Filmas \u201ePilis\u201c pasakoja apie i\u0161 Lietuvos emigravusias Monik\u0105 ir jos mam\u0105 Jolant\u0105, kurios stengiasi \u012fsitvirtinti Dubline, kaip muzikant\u0117s. Kart\u0105 jos pakvie\u010diamos groti i\u0161taigingoje Golv\u0117jaus pilyje. \u201ePilis\u201c \u2013 tai antrasis Linos Lu\u017eyt\u0117s ilgametra\u017eis vaidybinis filmas, palie\u010diantis svarbius \u0161iuolaikin\u0117s visuomen\u0117s klausimus: emigracij\u0105, nacionalin\u012f identitet\u0105, atsakomyb\u0119 ir kt. \u017di\u016brovai ir kritikai palankiai \u012fvertino pirm\u0105j\u012f re\u017eisier\u0117s film\u0105 \u201eAm\u017einai kartu\u201c ir tikimasi, kad naujasis jos filmas dar maloniau nustebins. Kaip teigia filmo prodiuseris K\u0119stutis Drazdauskas, pagrindin\u0117s filmo veik\u0117jos yra lietuv\u0117s, ta\u010diau filmo tema \u2013 universali, d\u0117l to itin d\u017eiugu, kad \u201ePilis\u201c neliko nepasteb\u0117ta ir MEDIA \u012fvertino \u0161io filmo tarptautin\u012f potencial\u0105. \u0160is vaidybinio filmo projekto vystymui skirtas 30 t\u016bkst. eur\u0173 MEDIA programos finansavimas.", "\u201eK\u016brybi\u0161ka Europa\u201c MEDIA programos vieno k\u016brinio finansavimo schemos tikslas yra remti europini\u0173 audiovizualini\u0173 k\u016brini\u0173 vystym\u0105, siekiant paskatinti Europos audiovizualini\u0173 k\u016brini\u0173 gamybos \u012fmoni\u0173 bendradarbiavim\u0105 ir k\u016brini\u0173 platinim\u0105 tarptautiniu mastu, pritraukiant naujas auditorijas."], "date": ["2017 m. gegu\u017e\u0117s  3 d. 10:50"], "id": "74529064"},
{"url": "http://www.delfi.lt/veidai/kinas/g-ritchie-filme-suvaidines-ch-hunnamas-atskleide-darbo-uzkulisius-dabar-sio-vaidmens-mielai-atsisakyciau.d?id=74542754", "title": ["G. Ritchie filme suvaidin\u0119s Ch. Hunnamas atskleid\u0117 darbo u\u017ekulisius: dabar \u0161io vaidmens mielai atsisaky\u010diau"], "text": ["\u201eSusi\u017eav\u0117jau Guy id\u0117ja sukurti kitoki\u0105 visiems puikiai \u017einomos legendos versij\u0105, bet tuomet dar ne\u017einojau, k\u0105 rei\u0161kia darbas su \u0161iuo vyruku. Jei kas leist\u0173 laik\u0105 atsukti atgal, v\u0117l tos pa\u010dios klaidos nedary\u010diau ir vaidmens atsisaky\u010diau\u201c, \u2013 juokiasi Ch. Hunnamas.", "\u201eNors G. Ritchie daugyb\u0119 kart\u0173 kartojo, jog \u0161is filmas bus kitoks nei prie\u0161 tai jam \u0161lov\u0119 atne\u0161usios juostos, vos susitikus filmavimo aik\u0161tel\u0117je supratau, kad niekas nesikeis. Scenos buvo i\u0161ties sunkios ir reikalavo did\u017eiulio susikaupimo, bet pati atmosfera buvo labai \u201eri\u010di\u0161ka\u201c. Visi aplink vaik\u0161\u010diojo atsip\u016bt\u0119, daug juok\u0117si ir juokavo. Buvau apie tai gird\u0117j\u0119s, ta\u010diau net nenumaniau, kaip po to sud\u0117tinga susikaupti. V\u0117liau tur\u0117jome perfilmuoti daugyb\u0119 scen\u0173 ir d\u0117l to \u201eatsip\u016btimo\u201c filmo premjeros data vis keit\u0117si\u201c, \u2013 pasakojo 37-eri\u0173 britas, i\u0161gars\u0117j\u0119s vaidmeniu seriale \u201eAnarchijos s\u016bn\u016bs\u201c bei tuo, jog atsisak\u0117 pasirodyti juostoje \u201e50 pilk\u0173 atspalvi\u0173\u201c.", "Pasak Ch. Hunnamo, su G. Ritchie dirbti smagu, ta\u010diau n\u0117ra lengva, nes scenas tenka kartoti net ir kelias de\u0161imtis kart\u0173.", "\u201eD\u017eiaugiuosi, kad premjeros data buvo nukelta \u012f \u0161iuos, 2017 metus. Tur\u0117jome daug gra\u017eaus laiko specialiesiems efektams tobulinti ir padaryti film\u0105 tok\u012f, apie kok\u012f ir svajojau\u201c, \u2013 neslepia G. Ritchie.", "Jis sako, jog Ch. Hunnam\u0105 pasirinko d\u0117l aktoriaus po\u017ei\u016brio \u012f darb\u0105 ir fakto, kad jis yra u\u017esibr\u0117\u017e\u0119s itin keist\u0173 tiksl\u0173 gyvenime.", "\u201ePavyzd\u017eiui, daugelis prodiuseri\u0173 bei re\u017eisieri\u0173 jau yra gird\u0117j\u0119, jog Charlie tikslas \u0161iame gyvenime \u2013 neprikaupti daugiau nei 6 procentus riebal\u0173 savo k\u016bne. Ta prasme, jis sportuos iki nukritimo, jei vien\u0105 dien\u0105 privalgys per daug picos. K\u0105 tai sako apie \u017emog\u0173? Kad jis padarys visk\u0105, kad tik pasiekt\u0173 u\u017esibr\u0117\u017et\u0105 tiksl\u0105. Gerbiu tokius \u017emones ir n\u0117 minut\u0117s nepasigail\u0117jau, kad pagrindin\u012f vaidmen\u012f atidaviau b\u016btent Charliui\u201c, \u2013 sako G. Ritchie.", "Intriguojantis naujausias re\u017eisieriaus filmas \u201eKaralius Art\u016bras: kalavijo legenda\u201c ekranuose pasirodys jau gegu\u017e\u0117s 12 dien\u0105 ir papasakos \u017einom\u0105 legend\u0105 visi\u0161kai kitaip. Taip, kaip ir priklauso kino chuliganu vadinamam G. Ritchie.", "Filmo anonsas:"], "date": ["2017 m. gegu\u017e\u0117s  4 d. 12:21"], "id": "74542754"},
{"url": "http://www.delfi.lt/veidai/kinas/sidabrines-gerves-apdovanojimuose-nauja-nominacija.d?id=74543454", "title": ["\u201eSidabrin\u0117s gerv\u0117s\u201c apdovanojimuose \u2013 nauja nominacija"], "text": ["\u201e\u0160iais metais vertinimui pateikti 43 filmai. I\u0161 j\u0173 \u2013 7 ilgametra\u017ei\u0173 vaidybini\u0173, 5 \u2013 bendros gamybos filmai, 4 trumpametra\u017eiai vaidybiniai, 6 dokumentiniai filmai, 11 animacini\u0173 ir 10 studenti\u0161k\u0173 film\u0173.\u201c, \u2013 teig\u0117 Lina Buzelyt\u0117, LiKA direktor\u0117.", "Apdovanojimai \u201eSidabrin\u0117 gerv\u0117\u201c vyksta keliais etapais. Pra\u0117jus parai\u0161k\u0173 teikimo terminui, LiKA tarybos skirta komisija dirba atrinkdami skirstydadami pateiktus filmus \u012f nominacijas. tuomet teikia protokol\u0105 su si\u016blom\u0173 nominant\u0173 s\u0105ra\u0161u LiKA Tarybai. Taryba patvirtina nominantus, o Akademijos tikrieji nariai, kuri\u0173 yra 74, renka laim\u0117tojus slaptu balsavimu elektroniniu b\u016bdu. Balsavimas \u0161iais metais vyks gegu\u017e\u0117s 4 d.- bir\u017eelio 1 d.", "Atrankos vertinimo komisija yra sudaroma LiKA Tarybos. \u0160i\u0173 met\u0173 atrankos komisij\u0105 sudar\u0117 kino filosofas dr. Nerijus Milerius, kino operator\u0117 Kristina Sereikait\u0117, re\u017eisier\u0117 Alant\u0117 Kavait\u0117 ir kompozitorius Algirdas Martinaitis, komisijos pirminink\u0117 dr. Gra\u017eina Arlickait\u0117.", "\u201ePagrindiniai vertinimo kriterijai yra profesionalumas, k\u016brybi\u0161kumas ir kino kalbos autenti\u0161kumas. Jie ir padeda atrinkti filmus, galin\u010dius pretenduoti \u012f apdovanojimus. Atrankos ir vertinimo komisija paskelbia nominantus kiekvienai \u201eSidabrin\u0117s gerv\u0117s\u201c kategorijai, o tikrieji LiKA nariai u\u017e juos balsuoja. Taip nominantai tampa laureatais. Toks vertinimo b\u016bdas laikomas demokrati\u0161kiausiu \u2013 atsi\u017evelgdami \u012f Europos kino akademijos patirt\u012f, \u012f vertinimo proces\u0105 \u012ftrauk\u0117me visus tikruosius LiKA narius\u201d, \u2013 vertinimo kriterijus atskleid\u0117 Tarybos pirminink\u0117.", "\u0160iemet, prie\u0161ingai nei pra\u0117jusiais metais, d\u0117l geriausio dokumentinio filmo apdovanojimo pilnametra\u017eiai ir trumpametra\u017eiai filmai var\u017eysis toje pa\u010dioje kategorijoje, kadangi atrankos komisija sulauk\u0117 tik 3 trump\u0173j\u0173 dokumentini\u0173 film\u0173 parai\u0161k\u0173. Kita naujov\u0117 \u2013 bendros gamybos film\u0173 vertinimas.", "\u201eKomisija turi reaguoti, priklausomai nuo proces\u0173, vykstan\u010di\u0173 kine. \u0160iemet vertinimams pirm\u0105 kart\u0105 pateikta bendros gamybos film\u0173. Tai naujas rei\u0161kinys, kalbantis apie lietuvi\u0173 kino galimybes ne tik nacionalin\u0117je, bet ir tarptautin\u0117je erdv\u0117je. Atrankos komisijos manymu, \u0161ie filmai ir juose dirbantys lietuvi\u0173 k\u016br\u0117jai nusipelno atskiro vertinimo. Taip pat buvo nuspr\u0119sta nedaryti i\u0161im\u010di\u0173 ir nepriimti parai\u0161k\u0173, pateikt\u0173 pasibaigus parai\u0161k\u0173 pateikimo terminui. Galb\u016bt tai i\u0161vaduos mus nuo \u201edoryb\u0117s\u201c visur ir visada bet kokia kaina v\u0117luoti\u201d, \u2013 komentavo G. Arlickait\u0117.", "Presti\u017einiai kino apdovanojimai \u201eSidabrin\u0117 gerv\u0117\u201c \u012fvyks bir\u017eelio 13 d. Lietuvos nacionaliniame operos ir baleto teatre. Apdovanojim\u0173 \u201eSidabrin\u0117 gerv\u0117\u201c glob\u0117jas Lietuvos Respublikos Ministras Pirmininkas Saulius Skvernelis. I\u0161kilmes tiesiogiai transliuos LRT televizija.", "\u201eKupranugaris\u201c (re\u017e. Laurynas Barei\u0161a, Lietuvos muzikos ir teatro akademija, darbo vadov\u0117 Giedr\u0117 Beinori\u016bt\u0117)", "\u201e\u0160aknys kar\u010dios\u201c (re\u017e. Domas Petronis, Lietuvos muzikos ir teatro akademija, darbo vadovas Audrius Stonys)", "\u201eKalnai kalnai\u201c (re\u017e. Marija Stonyt\u0117, Lietuvos muzikos ir teatro akademija, darbo vadov\u0117 Giedr\u0117 Beinori\u016bt\u0117)", "\u201eSigis\u201c (re\u017e. Tomas Gvozdas, Lietuvos muzikos ir teatro akademija, darbo vadovas Audrius Stonys)", "\u017divil\u0117 Gallego ir Donatas Ulvydas \u2013 u\u017e lietuvi\u0173 ilgametra\u017eio vaidybinio kino filmo \u201eEmilija i\u0161 Laisv\u0117s al\u0117jos\u201c (re\u017e. Donatas Ulvydas), prodiusavim\u0105", "Uljana Kim \u2013 u\u017e bendros gamybos su Estija ir Latvija filmu \u201eApsimet\u0117liai\u201c (re\u017e. Vallo Toomla), \u201ePelen\u0173 sanatorija\u201c (re\u017e. D\u0101vis S\u012bmanis) su Latvija, ir lietuvi\u0173 ilgametra\u017eio vaidybinio kino filmo \u201eSenekos diena\u201c (re\u017e. Kristijonas Vild\u017ei\u016bnas), prodiusavim\u0105.", "Marija Razgut\u0117 - u\u017e trumpametra\u017ei\u0173 vaidybini\u0173 film\u0173 \u201eBud\u0117jimas\u201c (re\u017e. Karolis Kaupinis), ir \u201eMotinos diena\u201c (re\u017e. Kamil\u0117 Mila\u0161i\u016bt\u0117) bei ilgametra\u017eio vaidybinio filmo \u201e\u0160ventasis\u201c (re\u017e. Andrius Bla\u017eevi\u010dius), prodiusavim\u0105", "Dagn\u0117 Vild\u017ei\u016bnait\u0117 - u\u017e ilgametra\u017eio vaidybinio filmo \u201eAm\u017einai kartu\u201c (re\u017e. Lina Lu\u017eyt\u0117) ir bendros gamybos su rumunais filmo \u201eKart\u0105 Ryt\u0173 Europoje\u201c (re\u017e. Igor Cobileanski), prodiusavim\u0105", "Danielius Kokanauskas (\u201eApsimet\u0117liai\u201c, re\u017e. Vallo Toomla)", "Silvija Vilkait\u0117 (\u201e\u0160ventasis\u201c, re\u017e. Andrius Bla\u017eevi\u010dius)", "Domas Petronis ir Gintar\u0117 Sokelyt\u0117 (\u201eNuo Lietuvos nepab\u0117gsi\u201c, re\u017e. Romas Zabarauskas)", "Emilis V\u0117lyvis ir Paulius Zavadskis (\u201eZero III\u201c, re\u017e. Emilis V\u0117lyvis)", "Galius Kli\u010dius (\u201eSenekos diena\u201c, re\u017e. Kristijonas Vild\u017ei\u016bnas)", "Aurimas Ak\u0161ys (\u201e\u0160ventasis\u201c, re\u017e. Andrius Bla\u017eevi\u010dius)", "Sigita \u0160imk\u016bnait\u0117 (\u201eEmilija i\u0161 Laisv\u0117s al\u0117jos\u201c, re\u017e. Donatas Ulvydas)", "Jonas Jurk\u016bnas (\u201eEmilija i\u0161 Laisv\u0117s al\u0117jos\u201c, re\u017e. Donatas Ulvydas)", "Denis Zujev \u201eFusedmarc\u201c, Egl\u0117 Sirvydyt\u0117, Jurga \u0160eduikyt\u0117 \u201eMixtape Club\u201c (\u201eKaukai\u201c, re\u017e. Gediminas \u0160iaulys)", "Vytautas Rasimavi\u010dius (\u201e8 minut\u0117s\u201c, re\u017e. Dovil\u0117 \u0160arutyt\u0117)", "Luke Jurevi\u010dius (\u201eVirsmas\u201c, re\u017e. Nathan Jurevi\u010dius)", "Alternatyvaus roko grup\u0117 \u201e\u0160iaur\u0117s kryptis\u201c (\u201eSenekos diena\u201c, re\u017e. Kristijonas Vild\u017ei\u016bnas)", "Linas Dabri\u0161ka (\u201e\u0160ventasis\u201c, re\u017e. Andrius Bla\u017eevi\u010dius)", "Audrius Keme\u017eys (\u201eMoteris ir Ledynas\u201c, re\u017e. Audrius Stonys)", "Oleg Mutu (\u201eAm\u017einai kartu\u201c, re\u017e. Lina Lu\u017eyt\u0117)", "Feliksas Abrukauskas (\u201eKart\u0105 Ryt\u0173 Europoje\u201c, re\u017e. Igor Cobileanski)", "Rasa Samuolyt\u0117 (\u201eAm\u017einai kartu\u201c, re\u017e. Lina Lu\u017eyt\u0117)", "Severija Janu\u0161auskait\u0117 (\u201eEmilija i\u0161 Laisv\u0117s al\u0117jos\u201c, re\u017e. Donatas Ulvydas)", "Gelmin\u0117 Glem\u017eait\u0117 (\u201e\u0160ventasis\u201c, re\u017e. Andrius Bla\u017eevi\u010dius)", "Darius Me\u0161kauskas (\u201eBud\u0117jimas\u201c, re\u017e. Karolis Kaupinis)", "Valentinas Krulikovskis (\u201e\u0160ventasis\u201c, re\u017e. Andrius Bla\u017eevi\u010dius)", "Giedrius Savickas (\u201eAm\u017einai kartu\u201c, re\u017e. Lina Lu\u017eyt\u0117)", "Tauras \u010cizas (\u201eEmilija i\u0161 Laisv\u0117s al\u0117jos\u201c, re\u017e. Donatas Ulvydas)", "Gabija Jaraminait\u0117 (\u201eAm\u017einai kartu\u201c, re\u017e. Lina Lu\u017eyt\u0117)", "Indr\u0117 Patkauskait\u0117 (\u201e\u0160ventasis\u201c, re\u017e. Andrius Bla\u017eevi\u010dius)", "El\u017ebieta Lat\u0117nait\u0117 (\u201eSenekos diena\u201c, re\u017e. Kristijonas Vild\u017ei\u016bnas)", "Ieva Andrejevait\u0117 (\u201eEmilija i\u0161 Laisv\u0117s al\u0117jos\u201c, re\u017e. Donatas Ulvydas)", "Marius Rep\u0161ys (\u201e\u0160ventasis\u201c, re\u017e. Andrius Bla\u017eevi\u010dius)", "Dainius Gavenonis (\u201eAm\u017einai kartu\u201c, re\u017e. Lina Lu\u017eyt\u0117)", "Darius Gumauskas (\u201eEmilija i\u0161 Laisv\u0117s al\u0117jos\u201c, re\u017e. Donatas Ulvydas)", "Andrius Bla\u017eevi\u010dius, Marija Kavtaradz\u0117 ir Tekl\u0117 Kavtaradz\u0117 (\u201e\u0160ventasis\u201c, re\u017e. Andrius Bla\u017eevi\u010dius)", "Lina Lu\u017eyt\u0117 (\u201eAm\u017einai kartu\u201c, re\u017e. Lina Lu\u017eyt\u0117)", "Jonas Banys (\u201eEmilija i\u0161 Laisv\u0117s al\u0117jos\u201c, re\u017e. Donatas Ulvydas)", "Andrius Bla\u017eevi\u010dius \u2013 \u201e\u0160ventasis\u201c", "Lina Lu\u017eyt\u0117 \u2013 \u201eAm\u017einai kartu\u201c", "Audrius Stonys \u2013 \u201eMoteris ir ledynas\u201c", "Kristijonas Vild\u017ei\u016bnas \u2013 \u201eSenekos diena\u201c", "Emilis V\u0117lyvis \u2013 \u201eZero III\u201c", "\u201eKaukai\u201c (re\u017e. Gediminas \u0160iaulys, prod. Migl\u0117 Pelakausk\u0117)", "\u201eNe o\u017ekoje laim\u0117\u201c (re\u017e. Ilja Bereznickas, prod. Valentas A\u0161kinis)", "\u201ePo mirties, prie\u0161 pragar\u0105\u201c (re\u017e. Tomas Ramanauskas, prod. Agn\u0117 Adom\u0117n\u0117)", "\u201ePono Nakties laisvadienis\u201c (re\u017e. ir prod. Ignas Meil\u016bnas )", "\u201eVirsmas\u201c (re\u017e. Nathan Jurevi\u010dius, prod. Vitalijus \u017dukas, Migl\u0117 Pelakausk\u0117)", "\u201eMoteris ir ledynas\u201c (re\u017e. Audrius Stonys, prod. Radvil\u0117 \u0160umil\u0117)", "\u201eAtelj\u0117: Rojaus drabu\u017eiai\u201c (re\u017e. Albina Grini\u016bt\u0117, prod. Gajane Kalatshjan, Vygantas Kirejevas, Liisa Juntunen)", "\u201eSeserys\u201c (re\u017e. Lilija Kopa\u010d, prod. Danut\u0117 Sel\u010dinskaja)", "\u201eBud\u0117jimas\u201c (re\u017e. Karolis Kaupinis, prod. Marija Razgut\u0117)", "\u201e8 minut\u0117s\u201c (re\u017e. Dovil\u0117 \u0160arutyt\u0117, prod. Migla Butkut\u0117)", "\u201eMotinos dienas\u201c (re\u017e. Kamil\u0117 Mila\u0161i\u016bt\u0117, prod. Marija Fridinovait\u0117, Marija Razgut\u0117)", "\u201eApsimet\u0117liai\u201c (re\u017e.Vallo Toomla) \u2013 est\u0173, lietuvi\u0173 ir latvi\u0173 bendros gamybos filmas, lietuvi\u0173 prodiuser\u0117 Uljana Kim", "\u201e\u017dmogus, kuris mok\u0117jo 75 kalbas\u201c (re\u017e. Anne Magnussen, Pawel Debski) \u2013 norveg\u0173, lenk\u0173 ir lietuvi\u0173 bendros gamybos filmas, lietuvi\u0173 prodiuser\u0117 \u017divil\u0117 Gallego", "\u201eA\u0161 \u010dia tik sve\u010dias\u201c (re\u017e. Giedr\u0117 \u017dickyt\u0117, Maite Alberdi) \u2013 \u010cil\u0117s ir lietuvi\u0173 bendros gamybos projektas, lietuvi\u0173 re\u017eisier\u0117 ir prodiuser\u0117 Giedr\u0117 \u017dickyt\u0117", "\u201e\u0160ventasis\u201c (re\u017e. Andrius Bla\u017eevi\u010dius, prod. Marija Razgut\u0117)", "\u201eAm\u017einai kartu\u201c (re\u017e. Lina Lu\u017eyt\u0117, prod. Dagn\u0117 Vild\u017ei\u016bnait\u0117)", "\u201eSenekos diena\u201c (re\u017e. Kristijonas Vild\u017ei\u016bnas, prod. Uljana Kim)", "\u201eEmilija i\u0161 Laisv\u0117s al\u0117jos\u201c (re\u017e. Donatas Ulvydas, prod. \u017divil\u0117 Gallego ir Donatas Ulvydas)"], "date": ["2017 m. gegu\u017e\u0117s  4 d. 13:23"], "id": "74543454"},
{"url": "http://www.delfi.lt/veidai/kinas/filmo-pasekme-recenzija-jokio-trilerio-jokios-itampos-jokios-imantriai-papasakotos-istorijos.d?id=74550590", "title": ["Filmo \u201ePasekm\u0117\u201c recenzija: jokio trilerio, jokios \u012ftampos, jokios \u012fmantriai papasakotos istorijos"], "text": ["Atvyk\u0119s \u012f oro uost\u0105 pasitikti savo \u017emonos ir dukros, Romanas su\u017eino baisi\u0105 ties\u0105. L\u0117ktuvas, kuriuo skrido jo mylimiausios gyvenimo moterys, sudu\u017eo. Netek\u0119s savo artim\u0173j\u0173 ir negav\u0119s jokio atsipra\u0161ymo i\u0161 skryd\u017ei\u0173 bendrov\u0117s, vyras nusprend\u017eia savo j\u0117gomis rasti t\u0105, kuris buvo atsakingas u\u017e skryd\u017ei\u0173 koordinavim\u0105 ir bet kokia kaina i\u0161reikalauti i\u0161 jo atsipra\u0161ymo.", "Pirma mintis, kuri kilo pasi\u017ei\u016br\u0117jus \u0161io re\u017eisieriaus filmo anons\u0105, jog tai bus visai neblogai sukaltas trileris su dramos elementais. Bet, kaip da\u017enai b\u016bna su anonsais, tenka nusivilti. Jokio trilerio, jokios \u012ftampos ir tuo labiau jokios \u012fmantriai papasakotos istorijos mes \u010dia nematome. Tai yra paprasta, pilka ir netgi gal\u0117\u010diau pasakyti, visi\u0161kai nejaudinanti drama, nors tema joje tikrai jautri.", "Filmo epicentru tampa tikrais faktais paremta istorija apie \u017emog\u0173, kuris per nelemt\u0105 atsitiktinum\u0105 netek\u0119s savo \u0161eimos pasikliaudamas savo j\u0117gomis bando pats ie\u0161koti teisyb\u0117s. Lyg ir puikus pamatas gerai dramai, ta\u010diau, kaip beb\u016bt\u0173 gaila, gavosi visi\u0161kai nei\u0161naudotas istorijos potencialas. Nuo pat pirm\u0173j\u0173 filmo akimirk\u0173, kai su\u017einoma tiesa apie tragedij\u0105, tampa ai\u0161ku, jog nepamatysime nieko \u012fdomaus, o tik banaliausias ir visi\u0161kai ne\u012ftraukian\u010dias scenas apie tai, kaip pagrindinis juostos persona\u017eas Romanas bando surasti t\u0105 \u017emog\u0173, kuris buvo atsakingas u\u017e skryd\u017ei\u0173 koordinavim\u0105.", "Taip pat buvo ai\u0161ku, kad visk\u0105 pamatysime i\u0161 skryd\u017ei\u0173 koordinatoriaus D\u017eeiko perspektyvos. Ta\u010diau juos abu i\u0161tikusios tragedijos nesukelia visi\u0161kai joki\u0173 jausm\u0173. Nepamenu, kada \u017ei\u016br\u0117jau tokios jautrios temos film\u0105, jog per vis\u0105 rodymo laik\u0105 neb\u016b\u010diau prijaut\u0119s kam nors.", "Nuobod\u017eiai vystoma siu\u017eetin\u0117 linija \u012fsib\u0117g\u0117ja tik filmui einant link pabaigos ir leid\u017eia bent ka\u017ekiek susidom\u0117ti tuo, kas yra rodoma ekrane. O kalbama, \u017einoma, apie Romano tiksl\u0105 susitikti su D\u017eeiku, kuris gyvena visi\u0161kai kit\u0105 gyvenim\u0105.", "J\u0173 susitikimas tampa esminiu filmo pabaigos koziriu, kuris kartu pavirsta \u012f svarb\u0173 pamoksl\u0105 visiems tiems \u017emon\u0117ms, kuri\u0173 gyvenim\u0105 valdo neapykanta ir noras atker\u0161yti ka\u017ekam u\u017e padaryt\u0105 \u017eal\u0105. Ir \u010dia gal\u0117\u010diau pasakyti, jog filmas akimirksniu \u0161iek tiek pager\u0117ja. Visgi paskutinis pusvalandis vertas d\u0117mesio, nors, kaip jau buvau ra\u0161\u0119s anks\u010diau, jausm\u0173 jis nesukelia, bet u\u017etat atsiranda vietos apm\u0105stymams.", "Persona\u017eai juostoje yra vos keli, ta\u010diau tik D\u017eeiko ir Romano pateikimas yra ka\u017ekiek vertas d\u0117mesio. Abu vyrai i\u0161gyvena t\u0105 pa\u010di\u0105 tragedij\u0105, tik i\u0161 skirting\u0173 barikad\u0173 pusi\u0173. Jie ken\u010dia, bet ken\u010dia skirtingai, jie praranda tai, k\u0105 myli, bet nepasiduoda ir kabinasi toliau \u012f gyvenim\u0105. Gaila tik, jog heroj\u0173 pastangos kibti \u012f gyvenim\u0105 atrodo ne\u012fdomiai ir labai nuobod\u017eiai.", "Juostoje n\u0117ra n\u0117 vienos veiksmo scenos, kuri akivaizd\u017eiai gal\u0117t\u0173 bendram vaizdui ka\u017ekiek priduoti solidumo ir, \u017einoma, \u012ftampos, bet, kas blogiausia, filme neparodytas l\u0117ktuv\u0173 susid\u016brimas ir \u0161io incidento tyrimas, kuris leist\u0173 pla\u010diau susipa\u017einti su \u012fvykusia tragedija. Tai tiesiog dar viena visai ne\u012ftraukianti nepriklausomo amerikie\u010di\u0173 kino drama, kuri pasimir\u0161ta vos tik pasibaigus filmo rodymui kino sal\u0117je.", "I\u0161 technin\u0117s pus\u0117s filme irgi niekas ne\u017eavi. Viskas pernelyg paprasta. Operatoriaus darbas standarti\u0161kas tokio pob\u016bd\u017eio dramoms, tod\u0117l nieko ypatingo ekrane nepamatome. Muzika filme pernelyg slegianti ir melancholi\u0161kai nuteikianti, perspausta bei visi\u0161kai nesukelianti emocionalios b\u016bsenos be\u017ei\u016brint \u012f persona\u017e\u0173 kan\u010dias. Garso monta\u017eas neblogas, ta\u010diau vaizdo monta\u017eo darbai atlikti neatsakingai. Tai pernelyg greitai viskas \u0161okin\u0117ja, tai u\u017et\u0119stos scenos, kuriose neparodoma nieko svarbaus.", "Jeigu ne Arnoldas Schwarzeneggeris, kuris atliko \u0161iame filme pagrindin\u012f vaidmen\u012f, apie \u0161i\u0105 juost\u0105 ne tik, kad ma\u017eai kas \u017einot\u0173, bet galb\u016bt jos i\u0161vis ir neb\u016bt\u0173. Ta\u010diau yra kaip yra.", "2012 metais sugr\u012f\u017e\u0119s \u012f kino teatrus, legendinis veiksmo film\u0173 aktorius ir buv\u0119s kult\u016bristas, \u201egele\u017einis\u201c Arnis ne itin atsakingai rinkdavosi sau projektus, ta\u010diau buvo keli, kuriuose jis parod\u0117 visai neblog\u0105 draminio aktoriaus potencial\u0105. Tod\u0117l \u0161is filmas ir buvo \u012fdomus tuo, kad pamatyti j\u012f vaidinant\u012f draminiame amplua. Ir, ties\u0105 sakant, jam \u0161\u012fkart sek\u0117si ne itin gerai. Medin\u0117, beveik vis\u0105 film\u0105 ne\u012ftikinanti vaidyba, \u012f kuri\u0105 buvo sunku \u017ei\u016br\u0117ti. O gaila, gal\u0117jo bent jau gautis ka\u017ekas pana\u0161aus kaip buvo su filmu \u201eMeg\u0117\u201c. Matyt tikrai at\u0117jo Arnoldo Schwarzeneggerio karjeros saul\u0117lydis.", "Aktorius Scootas McNairy, atlik\u0119s D\u017eeiko vaidmen\u012f, pasirod\u0117 visai neblogai. Tai puikus aktorius, kuriam tiesiog nepasisek\u0117, jog jis atsid\u016br\u0117 \u0161iame filme. T\u0105 pat\u012f galima pasakyti ir apie Maggie Grace, kurios pasirodymas truko matyt penkias minutes. Mergina turi aktorin\u012f potencial\u0105, bet irgi su vaidmenimis ji da\u017enai pra\u0161auna.", "Visi kiti filme pasirodantys aktoriai \u2013 tiesiog ne\u012fdomius ir blankius persona\u017eus atliekantys \u017emon\u0117s, kurie atrodo ne blogiau u\u017e justoje rodomus med\u017eius fone.", "\u201ePasekm\u0117\u201c \u2013 labai nuobod\u017eiai ir ne\u012fdomiai vystoma tikrais faktais paremta istorija, kuri nesugeba sukelti \u017ei\u016brovui visi\u0161kai joki\u0173 \u017emogi\u0161k\u0173 emocij\u0173, stebint \u017eiauri\u0105 vieno vyro artim\u0173j\u0173 netekti. Filmas taip pat negali pasigirti pavyzdinga aktori\u0173 vaidyba, kokybi\u0161ka technine puse ir gera re\u017eis\u016bra. Pastaroji, ties\u0105 sakant, yra tokia pat prasta, kaip puikaus pasakojimo potencialo nesugeb\u0117j\u0119s i\u0161naudoti scenaristo darbas.", "Filmo anonsas:"], "date": ["2017 m. gegu\u017e\u0117s  5 d. 08:34"], "id": "74550590"},
{"url": "http://www.delfi.lt/veidai/kinas/i-kino-teatrus-atkeliauja-vienu-didziausiu-facebook-bei-google-galvos-skausmu-vadinamas-filmas-ratas.d?id=74551712", "title": ["\u012e kino teatrus atkeliauja \u201evienu did\u017eiausi\u0173 \u201eFacebook\u201c bei \u201eGoogle\u201c galvos skausmu\u201c vadinamas filmas \u201eRatas\u201c"], "text": ["\u201eD\u017eiaugiam\u0117s, kad technologijos beproti\u0161kai dideliais \u017eingsniais \u017eengia \u012f priek\u012f, ta\u010diau retai susim\u0105stome apie j\u0173 minusus. Na taip, kompiuteri\u0173 bei telefon\u0173 ekranai kenkia reg\u0117jimui, socialiniai tinklai sukelia priklausomyb\u0119. Ta\u010diau ar tai viskas? Technologijos kelia daug daugiau problem\u0173, apie kurias net nesusim\u0105stome. B\u016btent d\u0117l to, kad apie tai prakalbome ir susilauk\u0117me tokio prie\u0161i\u0161kumo i\u0161 did\u017ei\u0173j\u0173 interneto mil\u017ein\u0173. Jie nenori, kad \u017emon\u0117s m\u0105styt\u0173. Jie nori jus paversti robotukais ir sekti kiekvien\u0105 j\u016bs\u0173 \u017eingsn\u012f\u201c, \u2013 sako filmo re\u017eisierius Jamesas Ponsoldtas.", "Kaip ra\u0161oma filmo platintoj\u0173 \"ACME Film\" prane\u0161ime spaudai, trileris \u201eRatas\u201c \u2013 tai juosta apie jaun\u0105 programuotoja Mei (aktor\u0117 E. Watson), kuriai pasi\u016blomas darbas vienoje did\u017eiausi\u0173 pasaulio technologij\u0173 bendrovi\u0173 \u201eRatas\u201c. Netrukus merginai pasi\u016bloma tapti naujos technologijos bandytoja-savanore. Naujoji \u201eRatas\u201c technologija \u2013 vis\u0105 vartotojo gyvenim\u0105 fiksuojanti mini kamera, susieta su socialiniais tinklais. Kitaip tariant, nenutr\u016bkstamas realyb\u0117s \u0161ou. Netik\u0117tai Mei tampa interneto \u017evaig\u017ede ir ima pa\u017einti kit\u0105 technologij\u0173 pus\u0119.", "Kompanijos vadovas Imonas (aktorius T. Hanksas) tiki, kad \u0161i technologija pad\u0117s i\u0161vaduoti pasaul\u012f nuo nusikaltim\u0173, prisid\u0117s prie atviros ir teisingos visuomen\u0117s k\u016brimo. Ta\u010diau Mei \u017eingsnis po \u017eingsnio atskleid\u017eia vis naujas paslaptis, slypin\u010dias u\u017e gra\u017ei\u0173 reklamini\u0173 kompanijos tekst\u0173. Kai kurios i\u0161 j\u0173 \u2013 tokios netik\u0117tos ir pavojingos, kad pradeda kelti pavoj\u0173 ne tik Mei karjerai, bet ir gyvybei.", "\u201eStengiuosi kaip \u012fmanoma labiau saugoti savo privatum\u0105, tod\u0117l gerb\u0117jai nemato kiekvieno mano \u017eingsnio. Internete b\u016bnu tiek, kiek tai reikalinga mano karjerai. O kadangi ji sekasi puikiai, nematau reikalo erzinti \u017emoni\u0173 nuotraukomis i\u0161 gro\u017eio salon\u0173 ar i\u0161 du\u0161o. Tod\u0117l labai d\u017eiaugiausi, gavusi \u0161\u012f vaidmen\u012f. Filmas patvirtina tai, apie k\u0105 nuolat pasakoju artimiesiems \u2013 internetas yra blogis, jei juo naudojiesi i\u0161jung\u0119s smegenis\u201c, \u2013 sako E. Watson.", "Kas tu esi? K\u0105 m\u0117gsti? Ir ko nekenti? \u201eRatas\u201c \u017eino visk\u0105. Filmas Lietuvoje pradedamas rodyti gegu\u017e\u0117s 19 dien\u0105.", "Filmo anonsas:"], "date": ["2017 m. gegu\u017e\u0117s  5 d. 09:51"], "id": "74551712"},
{"url": "http://www.delfi.lt/veidai/kinas/filmo-virtuve-finalas-recenzija-pozityvus-atsisveikinimas-su-kultiniu-serialu.d?id=74567298", "title": ["Filmo \u201eVirtuv\u0117. Finalas\u201c recenzija: pozityvus atsisveikinimas su kultiniu serialu"], "text": ["Gyvenantis ram\u0173 gyvenim\u0105 su savo \u017emona, Viktoras Barinovas slap\u010dia svajoja tapti vyriausiu Kremliaus virtuv\u0117s \u0161efu. Ir vien\u0105 dien\u0105 pas j\u012f atvyksta paties rus\u0173 prezidento ", " pad\u0117j\u0117jas, kuris Viktorui turi pasi\u016blym\u0105. \u017dinoma, tas pasi\u016blymas neturi nieko bendro su restorano \u201eViktor\u201c \u0161efo svajone, tod\u0117l Viktoras akimirksniu atsisako. Ta\u010diau netik\u0117tas ir visk\u0105 auk\u0161tyn kojomis apvert\u0119s \u012fvykis Viktoro gyvenime priver\u010dia j\u012f sutikti vald\u017eios reikalavimui vykti \u012f So\u010d\u012f ir atstovauti Rusij\u0105 pasaulio vir\u0117j\u0173 \u010dempionate.", "Serialas \u201eVirtuv\u0117\u201c, kuris buvo transliuojamas televizijoje nuo 2012 met\u0173, tapo ne tik pa\u010diu brangiausiu vis\u0173 laik\u0173 Rusijos serialu, bet ir vienu geriausiu bei komi\u0161kiausiu \u0161ios \u0161alies televiziniu \u0161ou, kok\u012f teko \u017ei\u016br\u0117ti. Tod\u0117l nenuostabu, jog 2014 metais pasirod\u0119s pirmasis pilnametra\u017eis filmas \u201eVirtuv\u0117 Pary\u017eiuje\u201c t\u0117vyn\u0117je sugeb\u0117jo u\u017esidirbti beveik 16 milijon\u0173 doleri\u0173 bei puikiai pasirodyti ir Baltijos \u0161alyse, kur gyvena nema\u017eai \u0161io serialo gerb\u0117j\u0173. Juosta ne tik buvo pelninga, bet ir kokybi\u0161ka, juokinga bei visai ne banali savo siu\u017eetiniais vingiais, tod\u0117l su nekantrumu buvo laukiamas t\u0119sinys, kuriame serialo gerb\u0117jai paskutin\u012f kart\u0105 gal\u0117s pamatyti savo pamiltus herojus.", "Juosta prasideda labai komi\u0161kai, nors kai kam galb\u016bt nepatiks, jog jau pa\u010dioje prad\u017eioje yra parodomas rus\u0173 prezidentas ir jo susitikimas su Kinijos vald\u017eia. Bet \u010dia jau nieko nepadarysi \u2013 arba esi \u201erusofobas\u201c, arba ne. Ir tiesa, toki\u0173 scen\u0173 filme netr\u016bksta, nors jos, jeigu rim\u010diau \u012fsi\u017ei\u016br\u0117ti, pa\u0161iepia pa\u010di\u0105 Kremliaus vald\u017ei\u0105 itin gerai apgalvotais stereotipais. Bet ne apie politik\u0105 \u010dia eina kalba.", "Gr\u012f\u017etant prie komi\u0161kosios filmo pus\u0117s, nes b\u016btent ji yra svarbiausiu \u0161io filmo akcentu, galima pasteb\u0117ti, jog k\u016br\u0117jai \u0161iame filme pasisteng\u0117 ne tik prad\u017eiuginti vis\u0173 pam\u0117gtomis situacijomis, bet ir pateikti daug naujovi\u0173 nekopijuojant tiek \u201eVirtuv\u0117s Pary\u017eiuje\u201c, tiek ir paties serialo. Tod\u0117l gauname \u0161vie\u017eiai atrodant\u012f projekt\u0105, kuriame pagrindiniai herojai nepasikei\u010dia, bet j\u0173 nuotykiai ir kuriozin\u0117s situacijos priver\u010dia gerai pasijuokti. Ypatingai gerai atrodo vieno herojaus \u201evestuv\u0117s\u201c, kurios persmelktos stereotipiniu m\u0105stymu apie Kaukazo gyventojus ir j\u0173 po\u017ei\u016br\u012f \u012f santuok\u0105. Taip pat patys dialogai ver\u010dia kvatoti. Juose n\u0117ra joki\u0173 keiksma\u017eod\u017ei\u0173, kas i\u0161ties labai retas rei\u0161kinys \u0161iuolaikin\u0117ms rus\u0173 komedijoms, bet u\u017etat yra itin taikl\u016bs pokalbiai ir fraz\u0117s, kuriomis kai kurie herojai i\u0161juokia patys save. \u017dinoma, kalbu apie Dmitrij\u0173 Nagijev\u0105 ir Andrej\u0173 Malachov\u0105, kurie leid\u017eia filmo scenaristams i\u0161 j\u0173 pasi\u0161aipyti gana atvirame kontekste.", "Ir jeigu jau prakalbome apie filmo persona\u017eus, tai be joki\u0173 abejoni\u0173, tikra \u0161io filmo \u017evaig\u017ede tampa b\u016btent Dmitrijus Nagijevas, kuris anks\u010diau likdavo antrame plane. Tiesiog puikiai perteiktas persona\u017eas, kuris ne tik yra juokingas, bet labiau atsiskleid\u0119s kaip asmenyb\u0117. Viktoras Barinovas kaip ir anks\u010diau, taip ir \u0161iame filme, irgi sukelia nema\u017eai juoko i\u0161 savo personos, o k\u0105 jau kalb\u0117ti apie ilgame\u010dius serialo juokdarius Senia ir Fedi\u0105, kurie \u017earstosi smaik\u0161\u010diomis fraz\u0117mis vis\u0105 filmo rodymo laik\u0105. Be to, i\u0161 serialo senbuvi\u0173 \u0161ioje juostoje pasirodo Liova, barzda apaug\u0119s Lui, Viktoro Barinovo t\u0117tis, Nastia ir, \u017einoma, Viktoro dukra Katia. Visi jie nenustebina, bet puikiai papildo visum\u0105, sukeldami nostalgij\u0105 pasibaigusiam serialui.", "I\u0161 nauj\u0173 heroj\u0173, kurie \u0161iame filme pakeit\u0117 Maksimo ir Viktorijos meil\u0117s istorij\u0105, tapo romanti\u0161kai nusiteik\u0119 Ana ir Ivanas, kurie, deja, nesugeb\u0117jo pavergti taip, kaip t\u0105 padar\u0117 pamin\u0117ta porel\u0117. Be\u017ei\u016brint \u012f \u0161iuos naujus herojus ir j\u0173 kvailiojimus, susidar\u0117 toks \u012fsp\u016bdis, jog k\u016br\u0117jai tiesiog nor\u0117jo u\u017epildyti romantin\u0119 filmo dal\u012f nesuteikiant persona\u017eams visi\u0161kai jokios charizmos ir tikslo. Bet, nors j\u0173 santykiai ir buvo gan\u0117tinai da\u017eni ekrane, u\u017etat ne jie vald\u0117 siu\u017eetin\u0117s filmo linijos situacij\u0105.", "Svarbu ir tai, jog filme pateikiama ir jautresn\u0117, rimtesn\u0117 ir aktualesn\u0117 tema \u2013 t\u0117vai ir vaikai. \u0160iuo atveju filmo k\u016br\u0117jams pavyko paliesti jautri\u0105 palikt\u0173 vaik\u0173 ir neatsaking\u0173 t\u0117v\u0173 moralin\u0119 pus\u0119. Tod\u0117l pamoksl\u0173 \u010dia irgi netr\u016bksta, ypatingai tiems t\u0117vams, kurie bijo atsakomyb\u0117s arba yra pernelyg i\u0161didus pripa\u017einti savo klaidas ir kalt\u0119. Ir tai yra gerai, nes kaip ir serialas, taip ir \u0161is filmas n\u0117ra geras vien komi\u0161komis scenomis, bet ir rimtais i\u0161ved\u017eiojimais apie \u0161eimos svarb\u0105.", "Be komi\u0161kos ir moralin\u0117s pus\u0117s, filmas dar yra ir labai skaniai pateiktas. Visgi, tai projektas apie virtuv\u0119, tod\u0117l nema\u017eai filmo scen\u0173 yra susijusios su \u012fvairi\u0173 patiekal\u0173 gaminimu. Kiekviena gaminimo scena pateikta esteti\u0161kai ir gra\u017eiai, jog be\u017ei\u016brint tiesiog seil\u0117s t\u012fsta, nes norisi paragauti t\u0173 \u0161edevr\u0173, kuriais akis d\u017eiugina filmo k\u016br\u0117jai.", "B\u016btent taip ir baigiasi filmas \u2013 pozityviai, skaniai ir gra\u017eiai, girdint fone firmin\u012f pamoksl\u0105 apie vertybes. Ir nors, kaip teigia k\u016br\u0117jai, tai yra paskutinis \u201eVirtuv\u0117s\u201c filmas, norisi tik\u0117ti, jog po keleri\u0173 met\u0173 sulauksime dar vieno t\u0119sinio, nes toki\u0173 rusi\u0161k\u0173 komedij\u0173 kaip \u0161i yra vienetai.", "Kaip ir serialas, taip ir abu filmai gali pasigirti puikia vizualine puse, kuri d\u017eiugina akis. Tod\u0117l ir kameros darbas savo vietoje, kurio d\u0117ka galime m\u0117gautis itin vaizd\u017eiai atrodan\u010diomis gaminimo scenomis, puikiai atrodan\u010diu \u012fvadu \u012f film\u0105 ir kitais kokybi\u0161kais So\u010dio vaizdais. Muzikin\u0117 filmo palyda gera. Ir nors muzika beveik niekuo nesiskiria nuo serialo dain\u0173 ir melodij\u0173, ta\u010diau i\u0161girsti dainininko Kaleo hit\u0105 \u201eWay Down We Go\u201c buvo i\u0161ties didel\u0117 staigmena. Garso monta\u017eas ir vaizdo monta\u017eas taip pat d\u017eiugina. Filmo istorija vystoma skland\u017eiai, \u012fdomiai ir nenuobod\u017eiai.", "Kaip jau buvau min\u0117j\u0119s, did\u017eiausia \u0161io filmo \u017evaig\u017ede tampa ", ", kuris vaidina pats save. Aktorius jau nebe pirm\u0105 kart\u0105 \u012frodo, jog yra geras komedijiniuose vaidmenyse, ir \u010dia jis nenuleid\u017eia kartel\u0117s.", "Kitu geru vaidmenimi \u0161ioje juostoje gali pasigirti pats Viktoro Barinovo atlik\u0117jas Dmitrijus Nazarovas. Jam netr\u016bksta ir dramatizmo, ir komi\u0161kumo, ir b\u016btent d\u0117l to mes mylime \u0161\u012f kartais sunkiai suvokiam\u0105 veik\u0117j\u0105.", "I\u0161 labiausiai \u012fsimenam\u0173 pasirodym\u0173 galima \u012fvardyti kaip visuomet Senios vaidmenyje puikiai save realizuojant\u012f aktori\u0173 Serg\u0117j\u0173 Lavygin\u0105, o taip pat jo bi\u010diul\u012f Michail\u0105 Tarabukin\u0105, atliekant\u012f Fedios rol\u0119. Smagu matyti ir kino veteran\u0105 Oleg\u0105 Tabakov\u0105, Andrej\u0173 Malachov\u0105, Valerij\u0105 Fedorovi\u010d ir Nikit\u0105 Tarasov\u0105.", "U\u017etat visi\u0161kai nepalieka \u012fsp\u016bd\u017eio meil\u0117je paskend\u0119 Anfisa \u010cernych ir Kirilas Kovbasas, kurie suvaidino Anos ir Ivano persona\u017eus. Tarp j\u0173 nebuvo visi\u0161kai jokios chemijos, o k\u0105 kalb\u0117ti apie labai prast\u0105 abiej\u0173 vaidyb\u0105.", "\u201eVirtuv\u0117. Finalas\u201c \u2013 toks pats kokybi\u0161kas kaip ir 2014 metais pasirod\u0119s pirmasis pilnametra\u017eis kultinio rus\u0173 serialo \u201eVirtuv\u0117\u201c filmas. Juosta spinduliuoja labai pozityvia energija ir \u017eavi savo komi\u0161kumu, skaniai atrodan\u010diais vaizdais, originaliais dialogais, \u012fdomiais persona\u017eais bei j\u0173 kuriozin\u0117mis situacijomis, moraline dalimi, svarbiu pamokslu apie \u0161eimos vertybes ir stereotipais, susijusiais su tam tikromis etnin\u0117mis So\u010dio gyventoj\u0173 grup\u0117mis. Be abejon\u0117s \u2013 tai vienas geriausi\u0173 paskutini\u0173 met\u0173 rus\u0173 komedini\u0173 kino projekt\u0173, po kurio per\u017ei\u016bros nor\u0117sis u\u017esukti \u012f artimiausi\u0105 restoran\u0105 ir u\u017esisakyti sau antienos kr\u016btin\u0117l\u0117s ar kok\u012f nors puikiai paruo\u0161t\u0105 krab\u0105."], "date": ["2017 m. gegu\u017e\u0117s  6 d. 15:33"], "id": "74567298"},
{"url": "http://www.delfi.lt/veidai/kinas/filmo-slaptasis-agentas-recenzija-nuobodus-ir-visiskai-neitraukiantis-trileris.d?id=74570188", "title": ["Filmo \u201eSlaptasis agentas\u201c recenzija: nuobodus ir visi\u0161kai ne\u012ftraukiantis trileris"], "text": ["Londono mieste yra ruo\u0161iama biologin\u0117 ataka, kuri gali nune\u0161ti t\u016bkstan\u010dius, o gal net ir milijonus gyvybi\u0173. Netur\u0117dama kitos i\u0161eities, C\u017dV vadovyb\u0117 \u012f aktyv\u0173 darb\u0105 sugr\u0105\u017eina vien\u0105 geriausi\u0173 savo agen\u010di\u0173 \u2013 Alis\u0105, kuri po patirto fiasko Pary\u017eiuje kelerius metus tryn\u0117 kelnes nuobod\u017eiame biuro darbe. Ta\u010diau moteris net nenutuokia, jog ji bus \u012ftraukta \u012f ka\u017ekieno puikiai suregzt\u0105 mirtin\u0105 \u017eaidim\u0105, kuriame n\u0117ra joki\u0173 nugal\u0117toj\u0173.", "\u0160nip\u0173 temos filmai pastaraisiais metais tapo itin da\u017enu sve\u010diu kino ekranuose, ta\u010diau tik retas \u0161ios temos projektas sugeba sudominti taip, jog nor\u0117t\u0173si j\u012f per\u017ei\u016br\u0117ti dar kart\u0105. \u017dinoma, \u010dia nekalbu apie \u201eD\u017eeimso Bondo\u201c, \u201eD\u017eeisono Borno\u201c ar \u201eNe\u012fmanomos misijos\u201c fran\u010dizes, o apie originalius filmus. I\u0161 paskutini\u0173j\u0173 film\u0173, kurie savo \u012fdomiai pateiktu siu\u017eetu sugeb\u0117jo paker\u0117ti, galima b\u016bt\u0173 i\u0161vardinti vos kelis \u2013 kultinio re\u017eisieriaus Guy\u2018aus Ritchie\u2018io projektas \u201e\u0160nipas i\u0161 U.N.C.L.E.\u201c, grafine Marko Millaro novele paremtas hitas \u201eKINGSMAN. Slaptoji tarnyba\u201c bei veiksmo komedijos \u201eJi \u2013 \u0161nip\u0117\u201c bei \u201eRizikinga erzinti diedukus\u201c.", "Ta\u010diau buvo ir toki\u0173 film\u0173, kaip 2016 metais pasirod\u0119s \u201eI\u0161davikas\u201c, trileris su Kevinu Costneriu \u201eTrys dienos nu\u017eudyti\u201c ir nema\u017eus nuostolius patyr\u0119s \u201eLapkri\u010dio \u017emogus\u201c, kurie visi\u0161kai nesudomino, o kas blogiausia, leido pajusti nuobodul\u012f per\u017ei\u016bros metu. Ir dabar, pasi\u017ei\u016br\u0117jus \u201eSlapt\u0105j\u012f agent\u0105\u201c, galima teigti, jog filmas ne tik, kad savo nuobod\u017eiai pateikta siu\u017eetine linija nenusileid\u017eia pamin\u0117tiems projektams, bet ir neturi visi\u0161kai jokio i\u0161skirtinumo.", "Did\u017eiausia \u0161io filmo b\u0117da yra tame, jog jis neturi jokios pasakojimo vystymo strukt\u016bros. Viskas vyksta labai chaoti\u0161kai, jog net pa\u010dioje prad\u017eioje sunku suprasti kas kur dirba ir kas su kuo yra susij\u0119s, kokie yra persona\u017e\u0173 motyvai ir kod\u0117l, \u017einant, jog Londonui gresia biologin\u0117 ataka, slaptosios tarnybos nebando veikti pa\u010dios, o pasikliauja nuo darbo nu\u0161alintu agentu. Bet ne tai yra blogiausia. Blogiau yra, kai filmo k\u016br\u0117jai bando pateikti \u201enenusp\u0117jamai\u201c atrodan\u010dius pasakojimo vingius, kuriuos perprasti gal\u0117t\u0173 ir ma\u017eas vaikas. Tokio nusp\u0117jamo \u0161nip\u0173 temos filmo dar reik\u0117t\u0173 gerai paie\u0161koti. Pra\u0117jus pusvaland\u017eiui supranti kaip baigsis filmas ir kas yra \u0161ios juostos pagrindinis blogietis.", "Kita problema yra tame, jog filmas, kuris buvo anonsuojamas kaip \u012ftampos ir veiksmo kupina bomba, netur\u0117jo n\u0117 vienos scenos, kuri sugeb\u0117t\u0173 sukelti bent la\u0161el\u012f \u012ftampos. Apie veiksm\u0105 irgi galima pamir\u0161ti, nes tik vos kelios susi\u0161audymo ir mu\u0161tyni\u0173 scenos yra vertos d\u0117mesio, bet ir tai, jos taip pigiai pastatytos, jog net nesitiki, kad \u017ei\u016brime 2017 met\u0173 film\u0105, o ne kok\u012f nors eilin\u012f 90-\u0173j\u0173 veiksmo film\u0105 su Stevenu Seagalu. Suprantama, kad filmo biud\u017eetas nevir\u0161ija 20 milijon\u0173 doleri\u0173, bet, prisiminus \u201eReid\u0105\u201c, kurio biud\u017eetas siek\u0117 vos vien\u0105 milijon\u0105 doleri\u0173, darosi tiesiog graudu. Ir keis\u010diausia, jog film\u0105 stat\u0117 visai neblogos ir nema\u017eai gero veiksmo turin\u010dios \u201eD\u017eeimso Bondo\u201c dalies re\u017eisierius.", "Filmo herojai irgi prisideda prie prasto bendros siu\u017eetin\u0117s linijos pateikimo. Kiekvienas i\u0161 juostoje pasirodan\u010di\u0173 veik\u0117j\u0173 ne tik, kad neturi visi\u0161kai jokios charizmos, bet jie dar ir nesugeba atsiskleisti kaip asmenyb\u0117s. Jie tiesiog egzistuoja filme iki tam tikro momento, kai ateina metas juos pa\u0161alinti. Ir \u010dia dar nekalbama apie visi\u0161kai kvailus persona\u017e\u0173 veiksmus, kurie tiesiog protu nesuvokiami. Vien ko vertas Alisos ir D\u017eeko bendradarbiavimas. Taip pat pagrindinis filmo antagonistas ir jo motyvai susprogdinti biologin\u012f ginkl\u0105 yra tokie nuvalkioti, jog s\u0117dint kino sal\u0117je norisi garsiai pasi\u0173sti filmo k\u016br\u0117jus ten, kur gyvena pingvinai. O kokie filme heroj\u0173 dialogai... Kokie ne\u012fdom\u016bs, kli\u0161\u0117mis apipinti ir milijon\u0105 kart\u0173 gird\u0117ti pokalbiai apie niek\u0105, nuo kuri\u0173 norisi i\u0161sitraukti pagalv\u0119 ir gerai nusn\u016bsti.", "Pasibaigus filmui juntama tu\u0161tuma d\u0117l to, jog buvo prarastos beveik dvi gyvenimo valandos. Visgi gerai pagalvojus, tokius filmus reikia ne \u012f kino teatrus leisti, o tiesiai \u012f DVD. Namuose tok\u012f film\u0105 dar \u012fmanoma pasi\u017ei\u016br\u0117ti, nes jis gerai veikt\u0173 kaip vaistas nuo nemigos, ta\u010diau kine, kur visgi lauki kokios nors pramogos, \u012ftampos ar kitoki\u0173 \u012fsp\u016bd\u017ei\u0173, tokios juostos tampa dideliais nusivylimais.", "Geriausiu filmo technin\u0117s dalies pliusu yra neblogas garso takelis, kuris bent jau ka\u017ekiek pagyvina nuobod\u017eiai atrodant\u012f veiksm\u0105, kurio filme ne taip ir daug. Muzikin\u0117s kompozicijos beveik niekuo nesiskiria nuo standartini\u0173 tokio pob\u016bd\u017eio film\u0173 muzikini\u0173 palyd\u0173, bet tai n\u0117ra blogai. Jos malonios ausims, tik gaila, kad pritaikytos tokiam prastam projektui.", "Kameros darbas labai chaoti\u0161kas ir nei\u0161rai\u0161kingas, ypatingai jeigu \u017ei\u016br\u0117tume \u012f susi\u0161audym\u0173 ir mu\u0161tyni\u0173 scenas, kurios taip nedetaliai nufilmuotos, kaip nor\u0117t\u0173si. U\u017etat kai kuriose smurtin\u0117se scenose operatoriui pavyksta pagauti neblog\u0173 kadr\u0173, o taip pat pakankamai gerai pateikti panoraminius vaizdus, kas i\u0161 dalies kompensuoja patirt\u0105 diskomfort\u0105 stebint veiksmo scenas.", "Garso monta\u017eas, kuris filme visai neblogai pateikiamas susi\u0161audymuose, atliktas kokybi\u0161kai. Bet to negalima pasakyti apie vaizdo monta\u017e\u0105, kuris yra tiesiog klaikus. Tas b\u0117giojimas nuo vienos scenos prie kitos bei ne vietoje ir ne laiku \u012fterpti prisiminim\u0173 momentai sukelia labai didel\u012f diskomfort\u0105 norint \u012fsijausti \u012f filmo siu\u017eetin\u0119 linij\u0105.", "Re\u017eisierius Michaelas Aptedas \u012f savo film\u0105 sukviet\u0117 i\u0161ties puik\u0173 aktori\u0173 kolektyv\u0105, ta\u010diau b\u0117da tame, jog jam visi\u0161kai nepavyko i\u0161naudoti j\u0173 potencialo.", "\u0160ved\u0173 aktor\u0117 Noomi Rapace, kuri kino \u017ei\u016brovams labiausiai \u017einoma i\u0161 skandinavi\u0161kos \u201eMilenium\u201c trilogijos ir 2012 met\u0173 Ridley Scotto re\u017eisuoto mokslin\u0117s fantastikos blokbasterio \u201ePromet\u0117jas\u201c, paskutiniais metais pasirodo vis prastesniuose filmuose. Ir \u0161i juosta, kurioje ji atliko pagrindin\u012f vaidmen\u012f, ne i\u0161imtis. Aktor\u0117 vis\u0105 filmo rodymo laik\u0105 demonstravo itin medin\u0119 vaidyb\u0105, kurios metu neatsirado vietos jokioms emocijoms.", "Nenat\u016braliai ir visi\u0161kai ne\u012ftikinamai pasirod\u017eiusi aktor\u0117 nebuvo vienintel\u0117, kuri \u0161ioje juostoje atliko blank\u0173 vaidmen\u012f. T\u0105 pat\u012f galima pasakyti ir apie labai retai kino ekranuose matom\u0105 Orlando Bloom\u0105, kurio vieninteliu privalumu filme tapo jo \u201ehipsteri\u0161kas\u201c \u012fvaizdis. O kadaise tai buvo vienas geid\u017eiamiausi\u0173 Holivudo jaunuoli\u0173, kuriam \u017ead\u0117jo Brado Pitto ateit\u012f.", "Taip pat li\u016bdna buvo matyti tokius puikius aktorius kaip ", ", ", " ir Toni Collette, kurie juostoje tiesiog vegetavo Noomi Rapace u\u017enugaryje. Gaila, kad jiems tenka vaidinti tokio prastumo filmuose, bet suprantama \u2013 vagyti nori kiekvienas.", "\u201eSlaptasis agentas\u201c \u2013 nuo prad\u017eios iki pat galo ne\u012ftraukiantis ir pernelyg chaoti\u0161kai papasakotas filmas, kurio did\u017eiausiais pliusais tampa kelios filme girdimos muzikin\u0117s kompozicijos ir kai kurie neblogai atrodantys juostos operatoriaus padaryti sprendimai filmuojant panoraminius Londono vaizdus. Ta\u010diau tai nekompensuoja nuobod\u017eiai ir idioti\u0161kai vystomos siu\u017eetin\u0117s linijos, banali\u0173 persona\u017e\u0173 ir juos vaidinan\u010di\u0173 aktori\u0173 potencialo nei\u0161naudojimo, ne\u012fdomi\u0173 veiksmo scen\u0173 ir kli\u0161ini\u0173, iki gyvo kaulo erzinan\u010di\u0173 dialog\u0173 apie niek\u0105."], "date": ["2017 m. gegu\u017e\u0117s  7 d. 14:32"], "id": "74570188"},
{"url": "http://www.delfi.lt/veidai/kinas/sianakt-pristatyti-naujausios-zmogus-voras-dalies-dar-nerodyti-kadrai.d?id=74580710", "title": ["\u0160i\u0105nakt pristatyti naujausios \u201e\u017dmogus-voras\u201c dalies dar nerodyti kadrai"], "text": ["Scenoje pasirod\u017eiusios pagrindin\u0117s juostos \u017evaig\u017ed\u0117s Tomas Hollandas bei Zendaya pristat\u0117 filmuk\u0105, kuriame buvo galima i\u0161vysti nauj\u0105j\u012f \u017dmog\u0173 vor\u0105, lipant\u012f \u012f savo miegam\u0105j\u012f ir i\u0161g\u0105sdinant\u012f bi\u010diul\u012f Ned\u0105 (akt. Jacobas Batalonas). Jiedu turi paslapt\u012f, ta\u010diau Peteris Parkeris n\u0117ra tikras, ar paj\u0117gs j\u0105 i\u0161saugoti.", "Taip pat galime susipa\u017einti ir su Zendaya\u2019os vaidmeniu.", "Film\u0105 \u201e\u017dmogus-voras: gr\u012f\u017eimas namo\u201c re\u017eisavo Jonas Wattsas, o drauge su T. Hollandu ir Zendaya vaidinan\u010dius pamatysime Michael\u012f Keaton\u0105, Maris\u0105 Tomei, Robert\u0105 Downey Jr. Bei kitus garsius aktorius.", "\u017dvilgsnis \u012f taip laukiam\u0105 film\u0105, kuris Lietuvos kino teatruose pasirodys jau liepos 14 dien\u0105:", "Dar nematytus kadrus galite pamatyti \u010dia:"], "date": ["2017 m. gegu\u017e\u0117s  8 d. 15:17"], "id": "74580710"},
{"url": "http://www.delfi.lt/veidai/kinas/belaukiant-juostos-svetimas-covenant-filmo-prometejas-recenzija.d?id=74586468", "title": ["Belaukiant juostos \u201eSvetimas. Covenant\u201c: filmo \u201ePromet\u0117jas\u201c recenzija"], "text": ["Prie visokiausi\u0173 \u017eanr\u0173 dirb\u0119s re\u017eisierius gali pasigirti, jog jo d\u0117ka pasaulis i\u0161vydo kosmoso ko\u0161mar\u0105 kultiniame 1979 met\u0173 filme \u201eSvetimas\u201c, futuristin\u012f pasaul\u012f 1982 met\u0173 \u0161edevre \u201eB\u0117gantis skustuvo a\u0161menimis\u201c, 2000 met\u0173 Oskaro triumfatori\u0173, istorin\u012f ep\u0105 apie generol\u0105, tapus\u012f belaisviu juostoje \u201eGladiatorius\u201c ar juodaod\u017ei\u0173 mafijos legend\u0105 2007 met\u0173 kriminalin\u0117je dramoje \u201eAmerikos gangsteris\u201c.", "Ambicijos, svajon\u0117s, vizija sukurti kultinio \u201eSvetimo\u201c prie\u0161istor\u0119, susidedan\u010di\u0105 i\u0161 dviej\u0173 dali\u0173, \u017elugo d\u0117l mil\u017eini\u0161kai i\u0161augusio biud\u017eeto, tod\u0117l re\u017eisierius kartu su prodiuseriais transformavo ilgai brandint\u0105 projekt\u0105 \u012f \u201ePromet\u0117j\u0173\u201c. \u0160is taps neakivaizd\u017eiu \u012fvadu \u012f kosmoso platyb\u0117se gyvuojant\u012f padar\u0105, kuris jau daugiau nei trisde\u0161imt met\u0173 kelia siaub\u0105 kino myl\u0117tojams.", "Senov\u0117s civilizacijas, tokias kaip Egipto, Indijos, actek\u0173 ar ink\u0173, kurios net nenutuok\u0117 apie kit\u0173 kult\u016br\u0173 egzistavim\u0105, siejo ka\u017ekas antgamti\u0161ko ir misti\u0161ko. Visos jos tur\u0117jo savo dievus, kuriems tarnavo, klaup\u0117si ant keli\u0173, bijojo ir kad ir kaip keistai tai atrodyt\u0173 \u0161iuolaikiniam mokslo pa\u017eengusiam \u017emogui, kuriam tai tik fikcija, ano laikotarpio \u017emon\u0117ms tai buvo kasdienyb\u0117. Kiekviena kult\u016bra paliko po sav\u0119s paveld\u0105, kuris \u012frodo, kad prie j\u0173 egzistavimo buvo prisilietusi ranka i\u0161 kito pasaulio. Mokslin\u0117 tyr\u0117j\u0173 grup\u0117, vadovaujama Veilando korporacijos, pasiry\u017eta i\u0161siai\u0161kinti, kas dar slypi anapus m\u016bs\u0173 planetos rib\u0173, kas jau pabuvojo pas mus prie\u0161 kelis t\u016bkstan\u010dius met\u0173 ir paliko daug m\u012fsli\u0173, ta\u010diau tai, k\u0105 atras mokslininkai, gali tapti visos \u017emonijos prakeiksmu ir \u017elugimu.", "Atsi\u017evelgus \u012f filmo scenarij\u0173, kuris buvo \u0161iek tiek pakeistas, kad labiau atitolt\u0173 nuo \u201eSvetimo\u201c prie\u0161istor\u0117s, susidaro vaizdas, kad tai buvo tik reklaminis triukas paerzinti \u0161ios fran\u0161iz\u0117s gerb\u0117j\u0173 b\u016brius su \u201ePromet\u0117jo\u201c pavadinimu. Intriga i\u0161lieka iki beveik pa\u010dios filmo pabaigos, nors siu\u017eetin\u0117s linijos d\u0117ka visas veiksmas vyksta iki 1979 met\u0173 filmo \u012fvyki\u0173.", "Svarbiausia mintis, kuri\u0105 nor\u0117jo i\u0161reik\u0161ti k\u016br\u0117jai, yra filosofi\u0161kai pateikta egzistencijos id\u0117ja. Ir pagal bendr\u0105 vaizd\u0105 jiems pavyko metafori\u0161kai perteikti \u0161i\u0105 kelis t\u016bkstantme\u010dius kamuojan\u010di\u0105 \u017emonijos paslapt\u012f.", "\u012edomi interpretacija pasinaudojant kosmoso platybi\u0173 galimyb\u0117mis, kurios atves prie kai kuri\u0173 atsakym\u0173 \u0161ia tema. Ateiviai, kiti pasauliai ir organizmai, i\u0161sivyst\u0119 labiau nei dar visi\u0161kai jauna \u017emoni\u0173 r\u016b\u0161is, filmo fone \u012frodo, kad mes esame tik piktybi\u0161kai nusiteikusios skruzdel\u0117s, d\u0117l asmenini\u0173 k\u0117sl\u0173 griaunan\u010dios kit\u0173 \u017emoni\u0173 gyvenimus, o \u0161iuo atveju \u2013 vis\u0105 pasaul\u012f.", "Reik\u0117t\u0173 atkreipti d\u0117mes\u012f ir \u012f dialog\u0173 prasm\u0119, j\u0173 gilum\u0105. \u201ePromet\u0117jo\u201c id\u0117jos dalis yra ir satyrin\u0117 pajuoka \u017emonijos at\u017evilgiu, kritika \u0161iuolaikinio \u017emogaus po\u017ei\u016briui apie pasaul\u012f ir vertybes.", "\u201eSvetimo\u201c juostos priskiriamos prie siaubo \u017eanro, ta\u010diau b\u016btent \u0161itame filme d\u0117l u\u017edaros erdv\u0117s atmosferos stokos nesijau\u010dia tokios pat baim\u0117s, kaip kultiniame filme. \u010cia viskas yra orientuota \u012f psichologinio trilerio niuans\u0105, stengiamasi sukelti didesn\u0119 \u012ftamp\u0105, o ne siaub\u0105.", "I\u0161 vienos pus\u0117s, viskas atrodo gan\u0117tinai gerai, apgalvotai pateikiamas spaudimas, ta\u010diau prisiminus, jog tai yra \u201eSvetimo\u201c prie\u0161istor\u0117, i\u0161 karto atsiranda abejon\u0117 d\u0117l \u017eanro tikslumo.", "Pra\u0117jus trisde\u0161im\u010diai met\u0173 nuo pirmo susid\u016brimo su i\u0161radingos i\u0161vaizdos ateiviais, technologin\u0117 kinematografijos pa\u017eanga i\u0161gyvena aukso am\u017ei\u0173, tod\u0117l kuriant \u0161i\u0105 juost\u0105 nema\u017eai j\u0117g\u0173 buvo sutelkta \u012f specialiuosius efektus.", "Svarbiausias aspektas yra tai, jog \u201ePromet\u0117j\u0173\u201c filmavo nat\u016bralioje aplinkoje, be joki\u0173 angar\u0173 su \u017ealiomis sienomis fone. Tas faktas visam filmui priduoda realisti\u0161kumo, o \u017ei\u016brint \u012f bendr\u0105 vaizd\u0105, kokybi\u0161kesni\u0173 efekt\u0173 retai galima pamatyti. Net tas pats technologij\u0173 \u0161edevras \u201e\u012esik\u016bnijimas\u201c gal\u0117t\u0173 pavyd\u0117ti \u0161iam grandioziniam Scotto darbui.", "Ni\u016bresn\u0117 atmosfera irgi jau\u010diama sukuriant pilkos planetos pavidal\u0105, o sprogimai, veiksmo scenos bei puikus Kosmoso D\u017eok\u0117jaus pasirodymas tik priartina \u017ei\u016brov\u0105 prie rodom\u0173 nepakartojam\u0173 \u012fvyki\u0173 ekrane. Apsieita be madingos konvertacijos \u012f 3D, o i\u0161 karto buvo filmuojamos kvap\u0105 gniau\u017ean\u010dios scenos su Epic Red 3D kameromis, kurios vos \u0161iek tiek nusileid\u017eia IMAX gali\u016bnui.", "Prie galing\u0173 speciali\u0173j\u0173 efekt\u0173 prisideda ne k\u0105 ma\u017eiau epi\u0161kas garso takelis. Kompozicijos prie scen\u0173 parinktos idealiai, o kiekviena i\u0161 j\u0173 \u012fgauna dar didesnio \u0161armo.", "Svarbiausias technin\u0117s pus\u0117s nuopelnas priklauso operatoriui Dariuszui Wolskiui. Jo genialus darbas perteikia \u017ei\u016brovui esmin\u012f juostos siek\u012f savo vaizdais sukelti psichologin\u0117s \u012ftampos, o tai pavyksta net labai gerai.", "Labai netik\u0117ta matyti \u0161io filmo aktori\u0173 kolektyv\u0105, nes i\u0161 karto gali kilti klausimas apie m\u0117gstamiausi\u0105 ir etatin\u012f re\u017eisieriaus aktori\u0173 Russel\u0105 Crowe'\u0105. Vis tik \u0161ios juostos tarptautinis \u017evaig\u017edynas parinktas labai precizi\u0161kai.", "\u0160ved\u0117, originalioji \u201eMergina su drakono tatuiruote\u201c, kopianti \u012f Holivudo vir\u0161\u016bn\u0119, Noomi Rapace atsiskleid\u017eia dar i\u0161 vienos puikios vaidybos pus\u0117s. Labiausiai emocionalus persona\u017eas, kuris parodo tiesiogin\u0119 \u017emogaus prigimt\u012f \u2013 ki\u0161ti nos\u012f, kur nereikia.", "Vienas perspektyviausi\u0173 ir 2009 metais ", " atrast\u0173 talent\u0173, vokietis Michaelis Fassbenderis pristatomas kaip androidas, ta\u010diau labai charizmati\u0161kos i\u0161vaizdos. Jo persona\u017eas sukelia did\u017eiausias ovacijas \u2013 tiek dinamikos, gracijos, emocij\u0173, i\u0161reik\u0161t\u0173 vien tik akimis.", "Piet\u0173 Afrikos kilm\u0117s \u017eaviosios ir nepakartojamos, gro\u017eio etalonu vadinamos ", " vaidmuo primena legendin\u012f ", " \u012fvaizd\u012f Ripli amplua. Ne\u012fmanoma atsigro\u017e\u0117ti.", "Briti\u0161kas duetas, susidedantis i\u0161 Veiland\u0105 vaidinan\u010dio Guy\u2018aus Pearce\u2018o bei Janeko, kur\u012f \u012fk\u016bnijo Idrisas Elba, \u012fne\u0161a filmui sant\u016brumo. Bendrai \u017ei\u016brint \u012f vis\u0105 aktori\u0173 komand\u0105, filmas \u012fgauna labai didelio svorio, nes vaidybos planas \u010dia - labai svarbus.", "\u201ePromet\u0117jas\u201c \u2013 tai puiki \u012f\u017eanga \u012f kultinio \u201eSvetimo\u201c visat\u0105, kurioje \u017ei\u016brovas atras kai kuriuos atsakymus apie egzistencijos problem\u0105 \u017emonijos akyse, interpretuojant paties re\u017eisieriaus vizij\u0105 \u0161iuo klausimu bei patirs psichologin\u012f spaudim\u0105 i\u0161 vaizd\u0173, rodom\u0173 ekrane.", "Ma\u017eiau siaubo element\u0173, ta\u010diau didesnis potraukis link mistikos, antgamtini\u0173 gali\u0173 bei filosofijos. O tai sudaro puik\u0173 pamat\u0105 mokslin\u0117s fantastikos \u017eanrui, kuris per pastaruosius kelis de\u0161imtme\u010dius iki 2012 m. gal\u0117jo pasigirti vos keliais vertais d\u0117mesio kino k\u016briniais."], "date": ["2017 m. gegu\u017e\u0117s  9 d. 07:55"], "id": "74586468"},
{"url": "http://www.delfi.lt/veidai/kinas/5-priezastys-kodel-butina-pamatyti-penktaja-karibu-piratu-dali.d?id=74590164", "title": ["5 prie\u017eastys, kod\u0117l b\u016btina pamatyti penkt\u0105j\u0105 \u201eKarib\u0173 pirat\u0173\u201c dal\u012f"], "text": ["1) Su\u017einosime apie D\u017eeko Sparou praeit\u012f", "Visi pa\u017e\u012fstame ir mylime m\u016bs\u0173 nars\u0173j\u012f anti-heroj\u0173 Kapiton\u0105 D\u017eek\u0105, ta\u010diau kas padar\u0117 D\u017eek\u0105 Sparou tokiu piratu, kok\u012f mes j\u012f matome \u0161iandien? Filme \u201eKarib\u0173 piratai. Salazaro ker\u0161tas\u201c pa\u017evelgsime \u012f praeities \u012fvykius, kurie peln\u0117 dabartin\u0119 D\u017eeko reputacij\u0105.", "2) Dar didesn\u0117 rizika", "I\u0161sibla\u0161k\u0117lis D\u017eekas moka b\u0117gti nuo prie\u0161\u0173, ta\u010diau dar niekada ank\u0161\u010diau neteko susidurti su tokiu nuo\u017emiu ir kraupiu prie\u0161ininku kaip Kapitonas Salazaras. D\u017eekas gali prarasti visk\u0105, ta\u010diau pergal\u0117s atveju jis gaut\u0173 daugiau, nei gal\u0117jo pasvajoti maloniausiame sapne.", "3) Po 10 met\u0173 pertraukos gr\u012f\u017eta Keira Knightley", "Holivudo \u017evaig\u017ed\u0117s ", " kartu su Orlando Bloom buvo pasitrauk\u0119 i\u0161 fran\u010diz\u0117s, tod\u0117l \u201ePasaulio pakra\u0161ty\u201c bei \u201eAnt keist\u0173 bang\u0173\u201c aktoriui Johnny Depp teko kovoti be draug\u0173. Filmo k\u016brybin\u0117 grup\u0117 apie O. Bloom sugr\u012f\u017eim\u0105 garsiai kalb\u0117jo dar juostos filmavimo metu, ta\u010diau brit\u0173 aktor\u0117 K. Knightley buvo slepiama nuo visuomen\u0117s. Paslaptis i\u0161ai\u0161k\u0117jo per klaid\u0105, kai aktor\u0117 pasirod\u0117 vienai sekundei japoni\u0161kame filmo anonse.", "4) Filme pasirodys \u201eThe Beatles\u201c grup\u0117s narys", "Nuotyki\u0173 kupinoje juostoje i\u0161vysime net pat\u012f legendin\u0117s grup\u0117s \u201eThe Beatles\u201c vokalist\u0105, gyv\u0105 legend\u0105 Pol\u0105 Makartn\u012f (angl. Paul McCartney). Joki\u0173 detali\u0173 apie muzikanto vaidmen\u012f nepateikiama.", "5) \u201eKarib\u0173 piratai. Salazaro ker\u0161tas\u201c yra daugiau nei tik dar vienas t\u0119sinys", "Su daugybe nauj\u0173 persona\u017e\u0173, dar nereg\u0117tais veidais ir artimesniu \u017evilgsniu \u012f Kapitono D\u017eeko prad\u017ei\u0105, naujoji \u201eKarib\u0173 pirat\u0173\u201c dalis \u201eSalazaro ker\u0161tas\u201c pakelia vis\u0105 fran\u010diz\u0119 \u012f dar nereg\u0117tas auk\u0161tumas.", "\u201eKarib\u0173 piratai. Salazaro ker\u0161tas\u201c kinuose nuo gegu\u017e\u0117s 26 d."], "date": ["2017 m. gegu\u017e\u0117s  9 d. 11:46"], "id": "74590164"},
{"url": "http://www.delfi.lt/veidai/kinas/filmas-emilija-is-laisves-alejos-triumfavo-ir-uz-atlanto.d?id=74591678", "title": ["Filmas \u201eEmilija i\u0161 Laisv\u0117s al\u0117jos\u201c triumfavo ir u\u017e Atlanto"], "text": ["\u201eBe galo gera ir svarbu, kad \u017ei\u016brovai u\u017e Atlanto taip \u0161iltai pri\u0117m\u0117 m\u016bs\u0173 film\u0105. Amerikie\u010di\u0173 \u017ei\u016brovai, kuriems neteko patirti sovietinio gyvenimo siaubo, po seanso, lygiai taip pat, kaip m\u016bs\u0173 tautie\u010diai \u2013 susigraudin\u0119 d\u0117kojo. I\u0161eivi\u0173 publikai filmas pa\u017eadino prisiminimus apie t\u0117v\u0173 ir seneli\u0173 kovas u\u017e laisv\u0119 ir dramati\u0161kus j\u0173 likimus. Tai tik rodo, kad \u201eEmilija i\u0161 Laisv\u0117s al\u0117jos\u201c kalba universalia tema ir yra globaliai aktualus filmas\u201c, \u2013 sako prodiuser\u0117 \u017divil\u0117 Gallego, drauge su re\u017eisieriumi D. Ulvydu film\u0105 prista\u010diusi tarptautinei auditorijai.", "Filmo pristatym\u0105 Los And\u017eele k\u016br\u0117jams pad\u0117jo organizuoti \u201ePasaulio lietuvi\u0173 Meno taryba\u201c drauge su \u201eLietuvi\u0173 Amerikos Verslo Asociacija Los And\u017eele\u201c.", "Po didelio \u017ei\u016brov\u0173 susidom\u0117jimo, \u201eEmilija i\u0161 Laisv\u0117s al\u0117jos\u201c toliau keliaus po Jungtines Amerikos Valstijas. Pirmiausia jis bus rodomas San Francisko \u017ei\u016brovams, v\u0117liau tur\u0117t\u0173 pasiekti Niujork\u0105 ir \u010cikag\u0105.", "Lietuvoje filmas, kurio premjera \u012fvyko vasario 16 d. dar vis rodomas kino teatruose. Dabar j\u012f pamat\u0117 jau vir\u0161 120 000 \u017ei\u016brov\u0173. Tai, anot filmo platintoj\u0173, did\u017eiausius l\u016bkes\u010dius pranok\u0119 skai\u010diai.", "\u0160iuo metu filmas \u201eEmilija i\u0161 Laisv\u0117s al\u0117jos\u201c yra nominuotas net 9-iems Lietuvos kino apdovanojimams \u201eSidabrin\u0117 gerv\u0117\u201c."], "date": ["2017 m. gegu\u017e\u0117s  9 d. 13:04"], "id": "74591678"},
{"url": "http://www.delfi.lt/veidai/kinas/ne-visiems-zinomi-idomus-faktai-apie-g-ritchie-genialus-disleksikas-turintis-du-juodus-dirzus.d?id=74605396", "title": ["Ne visiems \u017einomi \u012fdom\u016bs faktai apie G. Ritchie: genialus disleksikas, turintis du juodus dir\u017eus"], "text": ["\u2013 G. Ritchie serga disleksija. Tai yra specifinis skaitymo sutrikimas. Tokiems \u017emon\u0117ms pasitaiko ir atminties sutrikim\u0173, sunku sukoncentruoti d\u0117mes\u012f.", "\u2013 Guy ir Madonna susipa\u017eino atlik\u0117jo Stingo ir jo \u017emonos namuose. V\u0117liau pastarieji tapo j\u0173 s\u016bnaus Rocco krik\u0161tat\u0117viu.", "\u2013 G. Ritchie ir Madonnos vestuv\u0117se vyriausiuoju pabroliu buvo prodiuseris bei re\u017eisierius Matthew Vaughnas, vyriausia pamerge \u2013 Gwyneth Paltrow.", "\u2013 B\u016bsimojo re\u017eisieriaus t\u0117vai i\u0161siskyr\u0117, kai jam tebuvo penkeri.", "\u2013 Penkiolikmetis G. Ritchie buvo pa\u0161alintas i\u0161 mokyklos u\u017e narkotik\u0173 vartojim\u0105.", "\u2013 Robbie Williamso daina \u201eShe\u2019s Madonna\u201c yra apie tai, kaip G. Ritchie paliko savo buvusi\u0105 mergin\u0105, kad gal\u0117t\u0173 susitikin\u0117ti su Madonna.", "\u2013 Madonn\u0105 jis meiliai vadindavo \u201emissus\u201c (liet. poniute), taip j\u0105 \u012fvardindavo ir spaudai duodamuose interviu.", "\u2013 Tiek jo pirmasis s\u016bnus Rocco, tiek s\u016bnus Rafaelis, kurio jis susilauk\u0117 su dabartine \u017emona Jacqui Ainsley, gim\u0117 skubiai atlikus Cezario pj\u016bvio operacij\u0105.", "\u2013 Turi penkis vaikus, i\u0161 kuri\u0173 vienas, Davidas Banda, yra \u012fvaikintas drauge su Madonna.", "\u2013 Skyrybas su Madonna vyras vis dar \u012fvardija kaip savo mirt\u012f.", "\u2013 G. Ritchie yra did\u017eiulis futbolo klubo \u201eChelsea\u201c fanas.", "\u2013 2000 metais Guy buvo suimtas u\u017e tai, kad prie savo nam\u0173 u\u017epuol\u0117 ir su\u017ealojo 20-met\u012f vyr\u0105.", "\u2013 Turi juodus dziudo ir brazili\u0161kojo d\u017eiud\u017eitsu dir\u017eus.", "Naujausioje G. Ritchie re\u017eisuotoje istorin\u0117je dramoje \u201eKaralius Art\u016bras: kalavijo legenda\u201c bus pasakojama intriguojanti istorija apie jaunuol\u012f Art\u016br\u0105 (aktorius Charlie Hunnamas), kuris net nenutuokia apie savo karali\u0161k\u0105 kilm\u0119, kol vien\u0105 dien\u0105 prisilie\u010dia prie u\u017eburtojo Ekskaliburo. Legenda byloja, kad akmenyje \u012fkalint\u0105 kard\u0105 i\u0161traukti gali tik karalius. Vis\u0173 nuostabai, tai pavyksta padaryti b\u016btent Art\u016brui.", "Prie vaikino ima burtis piktojo valdovo Vortigerno (aktorius Jude\u2019as Law) nukamuoti \u017emon\u0117s. Sukilimo nuojauta atkreipia Vortigerno, ka\u017ekada nu\u017eud\u017eiusio Art\u016bro t\u0117vus ir u\u017egrobusio sost\u0105, d\u0117mes\u012f. Tuo tarpu jaun\u0105j\u012f Art\u016br\u0105 u\u017egri\u016bva atsakomyb\u0117s na\u0161ta, ta\u010diau jam dar teks \u012frodyti, kad yra vertas karaliaus sosto.", "Intriguojantis naujausias re\u017eisieriaus filmas \u201eKaralius Art\u016bras: kalavijo legenda\u201c ekranuose pasirodys jau gegu\u017e\u0117s 12 dien\u0105 ir papasakos \u017einom\u0105 legend\u0105 visi\u0161kai kitaip. Taip, kaip ir priklauso kino chuliganu vadinamam G. Ritchie.", "Filmo anonsas:"], "date": ["2017 m. gegu\u017e\u0117s 10 d. 13:18"], "id": "74605396"},
{"url": "http://www.delfi.lt/veidai/kinas/belaukiant-juostos-svetimas-covenant-filmo-svetimas-recenzija.d?id=74605512", "title": ["Belaukiant juostos \u201eSvetimas. Covenant\u201c: filmo \u201eSvetimas\u201c recenzija"], "text": ["Tod\u0117l, d\u0117l j\u0173 vizijos ir u\u017esispyrimo, studijos \u201e20th Century Fox\u201c ir \u201eUniversal Pictures\u201c prad\u0117jo eksperimentuoti su \u012fvairiais \u017eanrais bei temomis, leisdami jauniems, bet dar nepatyrusiems re\u017eisieriams realizuoti savo \u012fdomiai atrodan\u010dius, bet i\u0161 pirmo \u017evilgsnio finansi\u0161kai rizikingus projektus.", "B\u016btent tokiu projektu tapo jaunojo ir dar niekam ne\u017einomo, vos vien\u0105 pilnametra\u017e\u012f 1977 met\u0173 film\u0105 \u201eDvikovininkai\u201c re\u017eisavusio Ridley Scotto darbas \u201eSvetimas\u201c.", "Filmas akimirksniu tapo hitu JAV kino teatruose, tod\u0117l kino studija investavusi \u012f \u0161\u012f film\u0105 11 milijon\u0173 doleri\u0173 liko labai patenkinta. Pats Ridley Scottas tapo \u017einoma asmenybe, o juosta \u012fgavo kultin\u012f status\u0105 ir buvo \u012fra\u0161yta tarp geriausi\u0173 vis\u0173 laik\u0173 mokslin\u0117s fantastikos \u017eanro film\u0173.", "\u0160io, 1979 metais pasirod\u017eiusio filmo unikalumas slypi jo precizi\u0161kume ir kartu paprastume, kuris suteikia per\u017ei\u016brai itin didel\u012f malonum\u0105. Ypatingai tai pasijau\u010dia stebint juostos siu\u017eetin\u0119 linij\u0105, kuri \u012fpus\u0117jus filmui kardinaliai pasikei\u010dia. I\u0161 mokslin\u0117s fantastikos \u017eanro ir dramos apie kosminio erdv\u0117laivio \u201eNostromo\u201c \u012fgulos kasdienyb\u0119 viskas pavirsta \u012f puikiai i\u0161pl\u0117tot\u0105 siaubo film\u0105 su veiksmo elementais, kurio metu pla\u010diai parodomas vieno i\u0161 \u0161iurpiausi\u0173 kada nors sukurt\u0173 kino pabais\u0173 gimimas.", "Toks \u017eaidimas su \u017eanrais ir re\u017eisieriui Ridley\u2018iui Scottui duota absoliuti k\u016brybin\u0117 laisv\u0117 leido manipuliuoti ir pa\u010diais \u017ei\u016brovais, kuriems tai buvo visi\u0161ka naujov\u0117, tod\u0117l filmo per\u017ei\u016bros metu, \u017ei\u016brint j\u012f pirm\u0105 kart\u0105, galima labai gerai pajusti baim\u0119 ir patirti psichologin\u012f spaudim\u0105 bei siaub\u0105 stebint kraupias scenas.", "Bet ne vien Ksenomorfas, jo kilm\u0117 ir, \u017einoma, neu\u017emir\u0161tamai atrodantis siaub\u016bno gimimas yra svarbiausiu akcentu \u0161iame pasakojime.", "Pirmiausia, tai filmas apie \u201eNostromo\u201c \u012fgul\u0105, kurios kiekvienas narys yra i\u0161skirtinis savo charakteriu ir pasaul\u0117\u017ei\u016bra. Visi juostoje pasirodantys persona\u017eai, o j\u0173 yra vos septyni, palaipsniui atsiskleid\u017eia, tod\u0117l steb\u0117ti j\u0173 transformacijas i\u0161 ramyb\u0117s \u012f baim\u0117s kupin\u0105 b\u016bsen\u0105 irgi yra labai \u012fdomu. Ypa\u010d, kai jie suvokia, jog jiems gresia mirtis, kuri\u0105 jie patys ir atsived\u0117 \u012f savo erdv\u0117laiv\u012f.", "Labiausiai i\u0161 vis\u0173 heroj\u0173 i\u0161siskiria du \u2013 Ripli ir E\u0161as, kurie ir sudaro itin rimt\u0105 pamat\u0105 \u0161ioje istorijoje. J\u0173 tarpusavio nesutarimai leid\u017eia pamatyti dvi skirtingas vizijas, susijusias su \u017emogi\u0161kumu, kurios filmo siu\u017eetinei linijai \u012fsib\u0117g\u0117jus apkei\u010diamos. Prad\u017eioje Ripli vadovaujasi instrukcijomis ir kodeksu, kuris neturi nieko bendro su \u017emogaus prigimtimi, tod\u0117l ji \u0161altakrauji\u0161kai atsisako pad\u0117ti \u012f b\u0117d\u0105 pakliuvusiam kolegai, kai tuo tarpu E\u0161as nesutinka su tuo ir priver\u010dia j\u0105 paklusti. Ir tik gimus Ksenomorfui, E\u0161as parodo tikr\u0105j\u012f savo veid\u0105, o Ripli visomis j\u0117gomis bando gelb\u0117ti savo bendra\u017eygius ir ka\u010diuk\u0105 nuo nei\u0161vengiamos mirties. Ripli persona\u017eas, kuri yra visai nepatyrusi \u012fgulos nar\u0117, palyginus su kitais herojais, pavergia dar ir tuo, jog jos nuojauta ir patarimai, \u012f kuriuos niekas nekreip\u0117 d\u0117mesio, pasitvirtino. Bet jau yra per v\u0117lu ka\u017ek\u0105 keisti, kai laive, ka\u017ekur netoliese slepiasi \u0161iurpus padaras.", "\u012edomu ir tai, kad filme mes matome kol kas dar nesusiformavusi\u0105 Ripl\u012f, kuri tik pa\u010diame juostos gale pasikei\u010dia \u012f t\u0105 kiet\u0105 ir kultin\u012f stiprios moters portret\u0105 reprezentuojan\u010di\u0105 heroj\u0119, kuria mes \u017eav\u0117jom\u0117s 1986 metais pasirod\u017eiusiame re\u017eisieriaus Jameso Camerono filme \u201eSvetimi\u201c.", "Veiksmo ir smurtini\u0173, labai esteti\u0161kai, bet kartu kraupiai atrodan\u010di\u0173 scen\u0173 filme netr\u016bksta. Tod\u0117l be\u017ei\u016brint \u0161i\u0105 istorij\u0105 siaubas \u012fgauna dar ir kit\u0105 form\u0105 \u2013 \u012ftemptai ir vos ne pagreitintai vystom\u0105 siu\u017eetin\u0119 linij\u0105, kurios metu sergi u\u017e pa\u010di\u0105 Ripli, kuriai iki laivo sprogimo lieka vos kelios minut\u0117s. Ir ne\u017einia, ar ji sp\u0117s susitvarkyti su \u012ftampa, su savimi ir, \u017einoma, nepraras vil\u010di\u0173 i\u0161ne\u0161ti sveik\u0105 kail\u012f i\u0161 erdv\u0117laivio, kuriame siaut\u0117ja ksenomorfas.", "Be joki\u0173 abejoni\u0173, pasibaigus filmui, nor\u0117sis dar ne kart\u0105 j\u012f per\u017ei\u016br\u0117ti ir patirti t\u0105 pat\u012f jausm\u0105, kaip be\u017ei\u016brint pirm\u0105 kart\u0105. Ir, kas maloniausia, \u0161is filmas leid\u017eia t\u0105 pajusti, lyg \u017ei\u016br\u0117tum pirm\u0105 syk\u012f. \u012etampa, siaubas, puik\u016bs dialogai, \u012fdom\u016bs persona\u017eai, metaforos, susijusios su \u017emogaus prigimtimi, ir, \u017einoma, \u017emogi\u0161kumo puosel\u0117jimas atsiduriant net ir pa\u010dioje bevilti\u0161kiausioje situacijoje. Visa tai sudaro stipr\u0173 pamat\u0105 \u0161iai unikaliai istorijai, kuri gyvuoja jau beveik keturiasde\u0161imt met\u0173.", "Pasirod\u0119s kinuose, filmas \u017eav\u0117jo ne vien tik puikia ir dar nematyta istorija, bet ir i\u0161radingais techniniais sprendimais, kurie buvo \u012fvertinti ir JAV kino meno ir mokslo akademijos. Filmas peln\u0117 \u201eOskar\u0105\u201c geriausi\u0173 speciali\u0173j\u0173 efekt\u0173 kategorijoje ir \u0161is laim\u0117jimas buvo ne i\u0161 pir\u0161to lau\u017etas.", "Nepriekai\u0161tingai atrodantis Ksenomorfas, pats kosmosas, efektingai atrodantys sprogimai, planeta, kurioje nusileido \u201eNostromo\u201c \u012fgula ir, \u017einoma, erdv\u0117laivis gal\u0117jo pasigirti labai precizi\u0161ku pavidalu, tod\u0117l net ir dabar stebint \u0161\u012f film\u0105 \u0161iuolaikinio ir daug ma\u010diusio \u017emogaus akimis sunku nesi\u017eav\u0117ti \u201eSvetimo\u201c k\u016brybine komanda bei j\u0173 padarytu darbu. Dekoracijos ir grimas irgi suteik\u0117 juostai savito \u017eavesio, tod\u0117l visumoje tiek specialieji efektai, tiek ir iki smulkmen\u0173 atlikti kiti vizualaus konteksto darbai verti plojim\u0173.", "Kitu stipriu filmo technin\u0117s pus\u0117s dalyviu tampa nepriekai\u0161tingai atrodantis operatoriaus Dereko Vanlinto darbas. D\u0117ka jo smulkmeni\u0161kai, ger\u0105ja \u0161io \u017eod\u017eio prasme, atrodan\u010dio kameros darbo, kuris sugeb\u0117jo labai \u012ftemptai priartinti mus prie \u201eNostromo\u201c \u012fgulos patiriamo ko\u0161maro atvirame kosmose, galima patiems atsidurti viso \u012fvykio epicentre. Ir tai yra nuostabu.", "Muzikin\u0117 palyda filme irgi sudaro svarb\u0173 pamat\u0105 \u012ftampai ir baimei. Tod\u0117l legendinio kompozitoriaus Jerry\u2018io Goldsmitho, laim\u0117jusio \u201eOskar\u0105\u201c u\u017e \u012fsimintin\u0105 darb\u0105 prie 1976 met\u0173 filmo \u201eLemties \u017eenklas\u201c, para\u0161yta muzika suteikia i\u0161skirtin\u0117s atmosferos \u0161iam filmui.", "Garso monta\u017eas nepriekai\u0161tingas, nes vien ko verti klyksmai ir Ksenomorfo skleid\u017eiami garsai. Baisu, net labai. Vaizdo monta\u017eas irgi be priekai\u0161t\u0173, nes taip skland\u017eiai ir precizi\u0161kai vystoma siu\u017eetin\u0117 linija, jog n\u0117 vienai akimirkai nepasidaro nuobodu stebint \u201eNostromo\u201c \u012fgulos pastangas gelb\u0117ti savo kail\u012f, susid\u016brus su mirt\u012f ne\u0161an\u010diu prie\u0161u.", "Vaidyba \u0161ioje juostoje irgi yra auk\u0161tumoje, nors filme susirinko ne tokie ir \u017eym\u016bs ar didel\u0119 patirti tokio pob\u016bd\u017eio filmuose tur\u0117j\u0119 aktoriai.", "Pirm\u0105j\u012f savo rimt\u0105 vaidmen\u012f kine atlikusi Sigourney Weaver taip \u012ftikinamai suvaidino savo heroj\u0119 Ripli, jog akimirkai galima pagalvoti, jog aktor\u0117 i\u0161 ties\u0173 i\u0161gyvena \u0161\u012f ko\u0161mar\u0105. Puikus ir emocionalus persona\u017eo peteikimas, kuris visos juostos siu\u017eetin\u0117s linijos metu keit\u0117si ir i\u0161 nepatyrusios bei paprastos, netgi galima sakyti pilkai ir nei\u0161siskirian\u010diai atrodan\u010dios veik\u0117jos, ji pavirto \u012f stipri\u0105 moter\u012f.", "Taip pat puikiai juostoje pasirod\u0117 d\u0117l savo Bilbo Baginso vaidmens \u201e\u017died\u0173 valdovo\u201c trilogijoje visiems \u017einomas aktorius Ianas Holmas, suvaidin\u0119s E\u0161\u0105. Beveik be emocij\u0173, \u0161alto \u017evilgsnio ir i\u0161skirtiniu po\u017ei\u016briu \u012f \u017emogaus gyvyb\u0119, aktorius \u012fk\u016bnijo ne k\u0105 ma\u017eesn\u012f antagonist\u0105 u\u017e pat\u012f Ksenomorf\u0105.", "Tomas Skerrittas, Johnas Hurtas, Harry\u2018is Deanas Stantonas, Veronica Cartwright ir Yaphetas Kotto taip pat gerai atliko savo roles. Kiekvienas i\u0161 aktori\u0173 suteik\u0117 savo persona\u017eams i\u0161skirtinumo, tod\u0117l herojai puikiai \u012fsimena ir filmo rodymo metu gerai atsiskleid\u017eia.", "\u201eSvetimas\u201c \u2013 tikr\u0173 tikriausias mokslin\u0117s fantastikos ir siaubo \u017eanr\u0173 \u0161edevras, kuriame gimsta vienas \u0161iurpiausi\u0173 bei ikoni\u0161kiausi\u0173 vis\u0173 laik\u0173 monstr\u0173. Galintis pasigirti puikiais specialiaisiais efektais, \u012ftampos kupina siu\u017eetine linija ir nuostabia pagrindini\u0173 aktori\u0173 vaidyba, tai dar ir nuo prad\u017eios iki galo meistri\u0161kai Ridley\u2018io Scotto sure\u017eisuotas ir papasakotas filmas apie pirmyk\u0161t\u0119 \u017emogaus prigimt\u012f.", "Filmo anonsas:"], "date": ["2017 m. gegu\u017e\u0117s 10 d. 13:42"], "id": "74605512"},
{"url": "http://www.delfi.lt/veidai/kinas/mire-filmuose-nuzudyti-bila-ir-tvin-pykse-vaidines-aktorius-m-parksas.d?id=74618400", "title": ["Mir\u0117 filmuose \u201eNu\u017eudyti Bil\u0105\u201c ir \u201eTvin Pykse\u201c vaidin\u0119s aktorius M. Parksas"], "text": ["Aktorius mir\u0117 antradien\u012f Los And\u017eele, tai tre\u010diadien\u012f patvirtino jo agent\u0117 Jane Schulman. Mirties prie\u017eastis neskelbiama.", "Per ilgiau nei \u0161e\u0161is de\u0161imtme\u010dius trukusi\u0105 karjer\u0105 aktorius nusifilmavo daugiau nei 100 film\u0173 ir televizijos projekt\u0173. 7-\u0105j\u012f de\u0161imtmet\u012f jis vaidino tokiose juostose kaip \u201eWild Seed\u201c, \u201eThe Happening\u201c ir \u201eBus Riley\u2018s Back in Town\u201c.", "Jis taip pat filmavosi seriale \u201eThen Came Bronson\u201c. Be to, M. Parksas \u012fra\u0161\u0117 ne vien\u0105 album\u0105, bene garsiausia jo daina \u201eLong Lonesome Highway\u201c i\u0161 min\u0117tojo serialo.", "Davido Lyncho \u201eTvin Pykse\u201c jis atliko prekiautojo narkotikais i\u0161 Kanados Jeano Renault vaidmen\u012f, taip pat pasirod\u0117 legendiniame filme \"Nu\u017eudyti Bil\u0105\"."], "date": ["2017 m. gegu\u017e\u0117s 11 d. 14:55"], "id": "74618400"},
{"url": "http://www.delfi.lt/veidai/kinas/i-kanu-kino-festivali-plusta-garsenybes-paparacai-uzklumpa-ir-nepasiruosusias.d?id=74666962", "title": ["\u012e Kan\u0173 kino festival\u012f pl\u016bsta garsenyb\u0117s: paparacai u\u017eklumpa ir nepasiruo\u0161usias"], "text": ["Piet\u0173 Pranc\u016bzijoje jau pasirod\u0117 ", ", Robinas Wrightas, ", ", ", ", ", ", Monica Belucci, Susana Sarandon ir daugelis kit\u0173.", "Atvykstan\u010dias garsenybes paparacai \u012fam\u017eino ir oro uostuose, ir gatv\u0117se. Ne visos garsenyb\u0117s buvo nusiteikusios pozuoti fotografams, kai kurias paparacams pavyko u\u017efiksuoti vos i\u0161lipusias i\u0161 l\u0117ktuvo Pranc\u016bzijos oro uoste."], "date": ["2017 m. gegu\u017e\u0117s 17 d. 15:45"], "id": "74666962"},
{"url": "http://www.delfi.lt/veidai/kinas/outcast-rezisierius-kova-su-demonais-ne-tik-serialo-filmavimo-aiksteleje.d?id=74377720", "title": ["\u201eOutcast\u201c re\u017eisierius: kova su demonais \u2013 ne tik serialo filmavimo aik\u0161tel\u0117je"], "text": ["Robert\u2018as Kirkman\u2018as: Na, mane gerokai g\u0105sdina mintis apie demono aps\u0117dim\u0105. Manau, viena i\u0161 prie\u017eas\u010di\u0173, kod\u0117l kuriu \u0161\u012f serial\u0105 \u2013 tai mano noras suvaldyti \u0161i\u0105 baim\u0119. Mano nuomone, itin i\u0161mintinga ir sumanu yra sugalvoti, kad kas nors dar ir sumok\u0117t\u0173 u\u017e kov\u0105 su mano paties baim\u0117mis.", "Robert\u2018as Kirkman\u2018as: Na, komiksai virsta TV serialais \u012fvairiais b\u016bdais. Kai k\u0105 galima \u012fgyvendinti, o kai ko \u2013 ne. Per daugel\u012f \u201eVaik\u0161tan\u010di\u0173 numir\u0117li\u0173\u201c sezon\u0173 supratome, k\u0105 gal\u0117sime panaudoti \u201eOutcast\u201c. Manau, tai labai naudinga. Su \u201eVaik\u0161tan\u010diais numir\u0117liais\u201c kai kas buvo sud\u0117tinga. B\u016bdavo \u2013 a\u0161 para\u0161au, o jie man sako: \u201eTaip nieko nebus. To nepavyks nufilmuoti\u201c. Su \u201eOutcast\u201c nesusid\u016briau su tokia daugybe nemaloni\u0173 moment\u0173, ir esu u\u017e tai d\u0117kingas. Na, \u0161is tas pasitaik\u0117, bet ne tiek daug. Tod\u0117l tam tikra prasme \u201e", "\u201c man atrodo tarsi trumpas greitas prad\u017eiamokslis, d\u0117l kurio pavyko s\u0117kmingai sukurti \u201eOutcast\u201c.", "Robert\u2018as Kirkman\u2018as: Ooo, greta man\u0119s dabar s\u0117dintis Patrick\u2018as Fugit\u2018as, vaidinantis Kyle Barnes, labai supykt\u0173, jei antrajame sezone mes pasirinktum\u0117me kit\u0105 pagrindin\u012f veik\u0117j\u0105. Tai pasakojimas apie Kyle ir jo gyvenimo kelion\u0119. Pats serialo pavadinimas \u201eOutcast\u201c skirtas Kyle Barnes, tad mes nuolat, kiekvien\u0105 sezon\u0105, pasakosime apie j\u012f. Na, nebent Patrick\u2018as \u012fsivelt\u0173 \u012f kok\u012f ne\u012ftik\u0117tin\u0105 skandal\u0105 ar gin\u010d\u0105 \u2013 tuomet, \u017einoma, daugiau parodysime ir kitus veik\u0117jus.", "Patrick\u2018as Fugit\u2018as: Patar\u010diau Kyle prad\u0117ti galvoti, \u201e\u012fjungti\u201c smegenis. Jei jis tiesiog prad\u0117t\u0173 galvoti \u2013 b\u016bt\u0173 \u0161aunu. O kai jis \u012fsivelia \u012f mu\u0161tynes \u2013 tur\u0117t\u0173 laikyti rankas auk\u0161\u010diau \u2013 tai irgi b\u016bt\u0173 \u0161aunu. Jau pavargau nuo sm\u016bgi\u0173 \u012f veid\u0105.", "I\u0161 Kyle i\u0161mokau visada stengtis praskaidrinti savo gyvenim\u0105. Jis visad pilnas vilties, nors ir atrodo tamsi asmenyb\u0117. Dar jis yra piktas, labai neramus, ta\u010diau jo norai visad \u0161vies\u016bs. Jis nori b\u016bti \u0161eimos \u017emogus, geras t\u0117vas, geras vyras. Gal\u0173 gale, jis nori b\u016bti laimingas, ir mane tai labai \u017eavi.", "Patrick\u2018as Fugit\u2018as: Nem\u0117gstu vasar\u0105 vilk\u0117ti \u0161varko. Manau, tai juokinga. (\u0160ypsosi) \u0160is vaidmuo turi ir kit\u0173 fizini\u0173 sunkum\u0173, ypa\u010d antrajame sezone. Reikia daug kovoti, griuvin\u0117ti, tave dau\u017eo \u012f veid\u0105 ir pan. (Juokiasi) O man niekad anks\u010diau neteko vaidinant to daryti, tai irgi \u012fdomi patirtis.", "Patrick\u2018as Fugit\u2018as: Vienas i\u0161 dalyk\u0173, d\u0117l ko man labai patinka Kyle, yra tas, kad vaikyst\u0117je jis patyr\u0117 daug skriaud\u0173 ir dabar nenori, kad t\u0105 pati patirt\u0173 kiti. Manau, jis nori kovoti su vaikyst\u0117je patirta trauma, patirtimis b\u016bnant globos namuose ir pan. Jis nori suteikti savo dukrai s\u0117kming\u0105 gyvenim\u0105 \u2013 gyvenim\u0105, kokio pats netur\u0117jo, vaikyst\u0119, kokios pats netur\u0117jo.", "Jis nori b\u016bti geras vyras savo \u017emonai ir geras brolis seseriai. Manau, kad kaskart, kai jam tenka naudoti smurt\u0105 prie\u0161 tas b\u016btybes, demonus pirmajame sezone, tai jam yra gana sunku. Manau, kad keliuose pirmuose epizoduose matome j\u012f nenoriai naudojant j\u0117g\u0105. Man, rodos, jis nemano, kad tai geriausia i\u0161eitis tokioje situacijoje.", "O antrajame sezone man labiausiai patiko steb\u0117ti Kyle bandant\u012f rasti pusiausvyr\u0105 tarp to, k\u0105 jis privalo daryti, ir k\u0105 nori daryti. Tad kartais jam tenka susivaldyti, o kartais \u2013 naudoti smurt\u0105. Ir man \u012fdomu steb\u0117ti, kaip jis \u012fsitraukia \u012f t\u0105 veikl\u0105.", "Patrick\u2018as Fugit\u2018as: \u201eOutcast\u201c man \u012fdomu tai, kad serialas aptarin\u0117ja g\u0117r\u012f ir blog\u012f i\u0161 kiekvienos \u0161i\u0173 prie\u0161ingybi\u0173 pus\u0117s. Mums atrodo, kad Kyle geras, Reverend geras, o Sidnis blogas \u2013 iki tol, kol Kyle sus\u0117da su Sidniu ir jis papasakoja apie savo ankstesnes \u017emogi\u0161kas patirtis. Kaip demonas, jis \u012fveik\u0117 \u017emog\u0173 savyje, neleisdamas \u0161iam baisiam \u017emogui toliau t\u0119sti tokio siaubingo elgesio. Tad g\u0117ris ir blogis \u0161ioje visatoje priklauso nuo m\u016bs\u0173 po\u017ei\u016brio ta\u0161ko \u2013 o tai \u012fdomu.", "Robert\u2018as Kirkman\u2018as: Manau, kalbant apie veik\u0117jus abiejose, taip sakant, kovos lauko pus\u0117se, labai svarbu \u017einoti, kad jie yra subrend\u0119 veik\u0117jai, nes g\u0117ris ir blogis visada priklauso nuo m\u016bs\u0173 po\u017ei\u016brio ta\u0161ko, o visa ko esm\u0117 yra motyvas. Sidnis, kaip veik\u0117jas, gali atrodyti blogas \u2013 jei spr\u0119sime pagal jo darbus. Bet iki tam tikro momento mes stebime jo veiksmus i\u0161 Reverend Anderson ir Kyle Barnes perspektyvos. O pakeitus perspektyv\u0105, viskas gali pasirodyti prie\u0161ingai.", "Serialo premjeros akimirkos:"], "date": ["2017 m. baland\u017eio 15 d. 16:01"], "id": "74377720"},
{"url": "http://www.delfi.lt/veidai/kinas/naujosios-b-powley-herojes-nedomina-101-budas-patirti-orgazma.d?id=74252542", "title": ["Naujosios B. Powley heroj\u0117s nedomina 101 b\u016bdas patirti orgazm\u0105"], "text": ["B. Powley dievina komedijos \u017eanr\u0105, ta\u010diau nesivaiko lengvo u\u017edarbio. Aktorei pasirinkti \u0161\u012f vaidmen\u012f pad\u0117jo tai, kad film\u0105 re\u017eisavo ir k\u016br\u0117 moterys, bet svarbiausia \u2013 i\u0161skirtinis vaidmuo.", "Ker\u0117 Pilb\u0117 \u2013 keblus genijaus persona\u017eas su keistu humoro jausmu, kovoja su vidiniais demonais ir ie\u0161ko asmenin\u0117s laim\u0117s. Ker\u0117 tikra, kad \u017emon\u0117s yra l\u0117k\u0161ti bei pernelyg daug d\u0117mesio skiria seksui, vienoje filmo scenoje net pabr\u0117\u017edama tai fraze: \u201eKod\u0117l a\u0161 privalau skaityti apie 101 skirting\u0105 b\u016bd\u0105 patirti orgazm\u0105?\u201c.", "Filme pasakojama apie devyniolikamet\u0119 mergin\u0105 palaimint\u0105 i\u0161skirtiniu intelektu, kuri vos prie\u0161 metus baigusi Harvardo universitet\u0105 m\u0117gina i\u0161gyventi tikrame pasaulyje kupiname vidutini\u0173 \u017emoni\u0173 su sugedusia morale. Patarta savo terapeuto, Ker\u0117 ry\u017etasi poky\u010diams ir sutinka i\u0161m\u0117ginti naujus dalykus.", "Jaunoji kino \u017evaig\u017ed\u0117 B. Powley prie\u0161 dvide\u0161imt penkerius metus gim\u0117 aktoriaus ir atrank\u0173 vadov\u0117s \u0161eimoje. Nors t\u0117vai nor\u0117jo, kad ji tapt\u0173 teisininke, po nominacijos BAFTA apdovanojimuose jie pritaria tolimesnei dukros karjerai kine.", "Jaunosios aktor\u0117s Bel Powley pasirinktas tonas puikiai atskleid\u017eia jos vaidmens psichologines problemas, ta\u010diau tai n\u0117ra parodoma pernelyg stipriai. Nors Ker\u0117 Pilb\u0117 pasaul\u012f mato juodai balt\u0105, jos vidinei laimei filme sutikti vyrai neturi jokios \u012ftakos. Tad nereikia tik\u0117tis tipi\u0161kos Holivudo pabaigos \u2013 vestuvi\u0173 nebus.", "\u201eMergina su principais. Ker\u0117 Pilb\u0117\u201c kinuose nuo baland\u017eio 7 d."], "date": ["2017 m. baland\u017eio  4 d. 11:04"], "id": "74252542"},
{"url": "http://www.delfi.lt/veidai/kinas/banko-plesika-suvaidines-84-eriu-m-caineas-neabejoja-galintis-juo-tapti-ir-realiame-gyvenime.d?id=74277968", "title": ["Banko pl\u0117\u0161ik\u0105 suvaidin\u0119s 84-eri\u0173 M. Caine\u2019as neabejoja galintis juo tapti ir realiame gyvenime"], "text": ["Apipl\u0117\u0161ti bank\u0105 realiame gyvenime \u017evaig\u017edei turb\u016bt neb\u016bt\u0173 labai sud\u0117tinga, mat jis puikiai \u017eino, kaip elgtis su ginklais \u2013 jaunyst\u0117je buvo karys ir dalyvavo Kor\u0117jos kare, kur vos liko gyvas.", "\u201eNesu blogas \u017emogus, grei\u010diau \u2013 teisingas. Tod\u0117l pateisinu tuos tris senukus, kuriuos vaidiname, nes jie ne blogiukai, jie labiau Robinai Hudai, kurie siekia, kad pasaulis tapt\u0173 bent kiek teisingesnis\u201c, \u2013 teigia aktorius, per savo karjer\u0105 suk\u016br\u0119s daugiau nei 130 vaidmen\u0173.", "M. Caine\u2019as pasakoja, jog b\u0117gant metams jis vis daugiau galvoja apie globalias problemas, ta\u010diau tik neseniai \u0117m\u0117 r\u016bpintis savimi: \u201eKai \u0117miau \u201ebyr\u0117ti\u201c, susim\u0105s\u010diau ir su\u0117miau save \u012f rankas. Prad\u0117jau sveikai maitintis, me\u010diau gerti. Anks\u010diau kasdien i\u0161gerdavau po butel\u012f degtin\u0117s ir sur\u016bkydavau po du pakelius cigare\u010di\u0173. Ta\u010diau laikas b\u0117ga, vienas po kito anapilin i\u0161keliauja bi\u010diuliai, tod\u0117l dukt\u0117 \u0117m\u0117 mane kontroliuoti. Dabar mano vienintelis noras \u2013 matyti, kaip auga an\u016bkai. Tik d\u0117l j\u0173 a\u0161 nume\u010diau tiek svorio ir suma\u017einau cholesterol\u012f iki minimumo\u201c, \u2013 filmo \u201eSeni lapinai\u201c premjeroje juokavo M. Caine\u2019as.", "Juosta \u201eSeni lapinai\u201c \u012frodys, kad suvesti s\u0105skaitas niekada nev\u0117lu. Vilis, D\u017eo ir Albertas (juos ir vaidina min\u0117tieji \u201eOskar\u0173\u201c laureatai) \u2013 draugai nuo neatmenam\u0173 laik\u0173, jau besim\u0117gaujantys u\u017etarnautu poilsiu. Vien\u0105 dien\u0105 vyr\u0173 m\u0117gavim\u0105si paprastais gyvenimo malonumais nutraukia itin nemaloni \u017einia: j\u0173 pensinio fondo bankrotas. Tiesa, i\u0161 karto pasklinda gandai, kad fondo pinigus finansini\u0173 machinacij\u0173 pagalba pasisavino j\u012f vald\u0119s bankas.", "Atsigav\u0119 po pirmojo \u0161oko, trys bi\u010diuliai ima planuoti banko apipl\u0117\u0161im\u0105. \u017dinoma, vis\u0105 gyvenim\u0105 s\u0105\u017einingai pragyvenusiems pensininkams tai n\u0117ra taip jau paprasta. Ta\u010diau Vilis, D\u017eo ir Albertas tikrai ne i\u0161 t\u0173, kurie pasiduoda i\u0161kilus pirmajai kli\u016b\u010diai. Net ir atkreip\u0119 policijos bei FTB d\u0117mes\u012f ir priversti i\u0161radingai suktis i\u0161 nenumatyt\u0173 situacij\u0173, vyrai nenuleid\u017eia rank\u0173.", "M. Freemanas, M. Caine\u2019as bei A. Arkinas banko apipl\u0117\u0161im\u0105 did\u017eiuosiuose ekranuose vykdys jau nuo baland\u017eio 7 dienos.", "Kriminalin\u0117s komedijos \u201eSeni lapinai\u201c anonsas:"], "date": ["2017 m. baland\u017eio  6 d. 10:34"], "id": "74277968"},
{"url": "http://www.delfi.lt/veidai/kinas/sidabrini-loki-laimejusioje-a-kaurismaki-komedijoje-nuskamba-ir-lietuva.d?id=74278342", "title": ["\u201eSidabrin\u012f lok\u012f\u201c laim\u0117jusioje A. Kaurismaki komedijoje nuskamba ir Lietuva"], "text": ["Pasirink\u0119s vien\u0105 i\u0161 kar\u0161\u010diausi\u0173 \u0161iandienin\u0117s Europos aktualij\u0173 \u2013 pab\u0117g\u0117li\u0173 kriz\u0119 \u2013 re\u017eisierius kvie\u010dia \u012f j\u0105 pa\u017evelgti \u0161iek tiek su humoru. U\u017e diskriminacijos ir nepakantumo sienos A. Kaurism\u00e4ki leidosi ie\u0161koti humanizmo.", "\u201ePrie\u0161 60 met\u0173 tur\u0117jome 60 t\u016bkst. pab\u0117g\u0117li\u0173 \u2013 tiek pat, kiek \u0161iandien. Tuomet mes jiems pad\u0117jome, bet \u0161iandien jie jau m\u016bs\u0173 prie\u0161ai? Kur, po galais, m\u016bs\u0173 \u017emogi\u0161kumas?\u201c, \u2013 klausia re\u017eisierius.", "Filmas pasakoja li\u016bdnai komi\u0161k\u0105 istorij\u0105 apie Kaled\u0105 \u2013 jaun\u0105 pab\u0117g\u0117l\u012f i\u0161 Sirijos. Suomijos vyriausybei atmetus pra\u0161ym\u0105 suteikti prieglobst\u012f, vaikinas nusprend\u017eia Helsinkyje likti nelegaliai. Besislapstydamas vieno restorano kieme, jis netik\u0117tai sutinka suom\u012f Vikstriom\u0105, \u0160is nusprend\u017eia jam pad\u0117ti.", "Taip prasideda virtin\u0117 komi\u0161k\u0173 situacij\u0173, kuriose dera nuo\u0161irdus naivumas, nostalgija persmelktos scenos, vinta\u017einis koloritas, eklekti\u0161kas muzikinis takelis \u201esustabdyto laiko\u201c \u012fsp\u016bdis ir su niekuo nesupainiojamas kaurismaki\u0161kas humoras.", "\u201eSuk\u016briau kelet\u0105 film\u0173, kur \u017emon\u0117s juokdavosi li\u016bdniausiose filmo vietose, o verk\u0117 \u2013 juokingose. Tai \u0161iek tiek stebina\u201c, \u2013 pasakoja suomi\u0161ku Jim Jarmusch vadinamas k\u016br\u0117jas, kurio naujausias filmas taip pat ver\u010dia juoktis pro a\u0161aras.", "Kino kritikai film\u0105 jau pakrik\u0161tijo beldimusi \u012f \u0161imto t\u016bkstan\u010di\u0173 europie\u010di\u0173 s\u0105\u017ein\u0119 vis\u0173 prieglobs\u010dio Vakaruose ie\u0161kan\u010di\u0173 \u017emoni\u0173 vardu. Lietuvi\u0173 \u017ei\u016brovams \u201eKita vilties pus\u0117\u201c sukels ir daugiau jausm\u0173, kadangi filme netik\u0117tai nuskamba ir ", ".", "Tiesa, absurdi\u0161ko suomio humoro po \u0161io filmo did\u017eiuosiuose ekranuose gali ir suma\u017e\u0117ti. \u0160iemet atsiimdamas presti\u017ein\u012f Berlyno kino festivalio apdovanojim\u0105, A. Kaurism\u00e4ki prasitar\u0117, jog \u201eKita vilties pus\u0117\u201c yra jo atsisveikinimas su did\u017eiuoju ekranu: \u201eSakiau tai ir anks\u010diau, bet dabar tai tikrai yra adios. A\u0161 pavargau. Noriu prad\u0117ti gyventi savo gyvenim\u0105\u201c, \u2013 teigia k\u016br\u0117jas.", "Naujausias kultinio suomi\u0173 kino k\u016br\u0117jo darbas Lietuvos kino ekranuose bus rodomas nuo baland\u017eio 7 dienos.", "Filmo anonsas:"], "date": ["2017 m. baland\u017eio  6 d. 10:55"], "id": "74278342"},
{"url": "http://www.delfi.lt/veidai/kinas/vienam-geidziamiausiu-rusu-aktoriu-d-nagijevui-50-kokia-jo-jaunatviskumo-ir-turtu-paslaptis.d?id=74291870", "title": ["Vienam geid\u017eiamiausi\u0173 rus\u0173 aktori\u0173 D. Nagijevui \u2013 50: kokia jo jaunatvi\u0161kumo ir turt\u0173 paslaptis?"], "text": ["Ta\u010diau aktorius neslepia, kaip jam tai pavyksta \u2013 tobulas pilvo presas yra kasdienin\u0117s fizin\u0117s veiklos ir did\u017eiulio darbo rezultatas. Laikytis speciali\u0173 diet\u0173, nevalgyti vakare \u2013 viskas, kaip pridera. Tik aktorius skund\u017eiasi, kad susilaikyti darosi vis sunkiau ir sunkiau: kai oro uosto VIP sal\u0117je prie jo pri\u0117jo padav\u0117jas ir pasi\u016bl\u0117 paragauti rank\u0173 darbo kold\u016bn\u0173, buvo be galo sunku susivaldyti, bet teko pasitenkinti vandeniu.", "Ar i\u0161 ties\u0173 Rusijos sekso simbolis yra ir vienas turtingiausi\u0173 \u0161alies aktori\u0173? Be abejo, u\u017edarbiu Nagijevas nesiskund\u017eia, jo honorarai yra patys did\u017eiausi, o ir dirba tikrai daug.", "Darboholizmas ir taupumas leid\u017eia aktoriui jaustis finansi\u0161kai stabiliai, ta\u010diau jis pats sako, kad \u017evaig\u017ed\u017ei\u0173 gyvenimas da\u017eniausiai atrodo perd\u0117tai gra\u017eus ir turtingas.", "Buvusi \u017emona, radijo laid\u0173 ved\u0117ja ir aktoriaus s\u016bnaus motina Alisa \u0160er, po skyryb\u0173 para\u0161\u0117 biografin\u0119 knyg\u0105 apie gyvenim\u0105 su D. Nagijevu. Knygoje ji pasakoja apie begalin\u012f Nagijevo darboholizm\u0105. Jie kartu praleido 18 met\u0173, Alisa Dmitrijui pad\u0117jo susikurti t\u0105 visur apkalbam\u0105 ma\u010do \u012fvaizd\u012f ir dav\u0117 pakankamai laisv\u0117s dirbti su savo projektais.", "Apie D. Nagijev\u0105 nuolat sklando \u012fvairiausi gandai ir skandalai.", "Da\u017eniausiai tai b\u016bna susij\u0119 su moterimis arba jo paties i\u0161provokuotos konfliktin\u0117s situacijos. Toks jis yra ir naujoje komedijoje \u201eVirtuv\u0117 2. Finalas\u201c, kur vaidina prakti\u0161kai pats save \u2013 ekran\u0173 \u017evaig\u017ed\u0119 ir verslinink\u0105 Dmitrij\u0173 Nagijev\u0105, populiaraus restorano savinink\u0105 ir mergi\u0161i\u0173.", "Niekas nenustemba, jei Nagijevas dingsta \u2013 v\u0117l bus kokiame vie\u0161butyje u\u017esidar\u0119s su eiline gra\u017euole. Bet gyvenime aktorius vengia kalb\u0117ti apie asmeninius santykius, palikdamas \u017einiasklaidai vietos sp\u0117lion\u0117ms, o gerb\u0117joms \u2013 vietos fantazijoms.", "Komedij\u0105 \u201eVirtuv\u0117 2. Finalas\u201c su Dmitrijumi Nagijevu \u017ei\u016br\u0117kite kinuose nuo gegu\u017e\u0117s 5 dienos.", "Filmo anonsas:"], "date": ["2017 m. baland\u017eio  7 d. 11:01"], "id": "74291870"},
{"url": "http://www.delfi.lt/veidai/kinas/biseksualumo-neslepianciai-m-rodriguez-teko-nesioti-dirbtini-peni-dabar-suprantu-kodel-vyrai-nuolat-galvoja-apie-seksa.d?id=74292692", "title": ["Biseksualumo neslepian\u010diai M. Rodriguez teko ne\u0161ioti dirbtin\u012f pen\u012f: dabar suprantu, kod\u0117l vyrai nuolat galvoja apie seks\u0105"], "text": ["\u201eSakiau, kad noriu did\u017eiausio penio, kok\u012f tik \u012fmanoma gauti! <...> Buvau ma\u010diusi lies\u0173 vaikin\u0173 su tikrai dideliais, na patys suprantat kuo, tad pagalvojau \u2013 kod\u0117l gi netapus tokiu?\u201c \u2013 sak\u0117 savo biseksualumo neslepianti M. Rodriguez interviu THR.", "\u201eBet turiu pripa\u017einti, jog su juo buvo labai nepatogu. Ne\u012fsivaizduoju, kaip vyrai gyvena. Dabar suprantu, kod\u0117l jie nuolat galvoja apie seks\u0105. Jei tai nuolat trint\u0173si man tarp koj\u0173, a\u0161 irgi galvo\u010diau\u201c, \u2013 teig\u0117 aktor\u0117.", "Kaip M. Rodriguez sek\u0117si vaidinti vyr\u0105, galite pamatyti filmo anonse:"], "date": ["2017 m. baland\u017eio  7 d. 15:08"], "id": "74292692"},
{"url": "http://www.delfi.lt/veidai/kinas/filmo-pradink-recenzija-juosta-skirta-ne-silpnu-nervu-ziurovams.d?id=74305146", "title": ["Filmo \u201ePradink\u201c recenzija: juosta, skirta ne silpn\u0173 nerv\u0173 \u017ei\u016brovams"], "text": ["Iki aus\u0173 \u012fsimyl\u0117j\u0119s savo mergin\u0105 Rous, Krisas po vos penki\u0173 m\u0117nesi\u0173 draugyst\u0117s pasiry\u017eta susipa\u017einti su jos t\u0117vais. Suplanuota kelion\u0117 tur\u0117jo dar labiau sustiprinti j\u0173 santykius, ta\u010diau, atva\u017eiavus \u012f Rous \u0161eimos namus, pradeda d\u0117tis keisti dalykai. Vie\u0161nag\u0117s metu vaikinas supranta, jog jis papuol\u0117 \u012f meistri\u0161kai suregztas pinkles, i\u0161 kuri\u0173 jis neturi beveik joki\u0173 \u0161ans\u0173 i\u0161tr\u016bkti...", "\u0160io filmo re\u017eisierius Jordanas Peele jau 2016 metais su filmu \u201eKianu\u201c visiems \u012frod\u0117, jos jis yra puikus pasakotojas ir nestandartini\u0173 id\u0117j\u0173 sumanytojas, tod\u0117l laukti jo naujojo filmo buvo didelis i\u0161\u0161\u016bkis, nes visgi jis \u010dia ne tik para\u0161\u0117 scenarij\u0173, bet dar ir \u0117m\u0117si re\u017eis\u016bros.", "Kitu, net labiau intriguojan\u010diu faktoriumi, kuris privert\u0117 su nekantrumu laukti \u0161ios juostos, buvo auk\u0161\u010diausi JAV kino profesional\u0173 \u012fvertinimai ir \u017ei\u016brov\u0173 simpatijos. D\u0117ka to, juosta, kurios biud\u017eetas siek\u0117 vos 4,5 mln. doleri\u0173, vien t\u0117vyn\u0117je u\u017esidirbo stulbinan\u010dius 160 mln. doleri\u0173. Bet ar visgi \u0161is finansi\u0161kai pelningas ir milijonus \u017ei\u016brov\u0173 JAV paker\u0117j\u0119s filmas yra vertas vadintis siaubo \u017eanro karaliumi ir \u0161edevru, kaip apie j\u012f kalba?", "Pirmiausia \u012f k\u0105 noriu atkreipti d\u0117mes\u012f yra tai, jog filmas \u012fvardijamas kaip siaubo \u017eanro atstovas. Ir tai i\u0161 dalies yra tiesa, nes filmas tam tikrais momentais sugeba i\u0161g\u0105sdinti. Ta\u010diau visumoje \u2013 tai gerai sukaltas psichologinis trileris su komedijos elementais, priklausantis naujai siaubo \u017eanro kryp\u010diai, kuri\u0105 2015 metais visu gra\u017eumu pristat\u0117 M. Night Shyamalanas filme \u201eVie\u0161nag\u0117\u201c.", "Tod\u0117l, jeigu tikit\u0117s pamatyti siaubo film\u0105, savo stiliumi ir pateikimo maniera prilygstant\u012f Jameso Wano re\u017eisuotiems projektams, galite labai nusivilti. Nes b\u016btent \u0161ios juostos tikslas ne i\u0161g\u0105sdinti, o pasakojamos istorijos metu gerai psichologiniu b\u016bdu \u012fbauginti. Ir tai veikia 100 procent\u0173.", "Siu\u017eetin\u0117 filmo pus\u0117 labai paprasta, bet tas paprastumas \u017eavi dar labiau, nes juostoje papasakoti itin gyvenimi\u0161ki dalykai, kurie laikui b\u0117gant pasikei\u010dia \u012f makabri\u0161k\u0105 kai kuri\u0173 \u017emoni\u0173 \u0161ou. B\u016btent pa\u017eintis su merginos t\u0117vais tampa savoti\u0161ku jaunuolio i\u0161bandymu, kuris Krisui atrodo labai baisiu i\u0161gyvenimu jam dar neatvykus \u012f Rous t\u0117v\u0173 namus.", "Tenka pripa\u017einti, jog pa\u017eintis su t\u0117vais yra daugelio vyr\u0173 viena i\u0161 did\u017eiausi\u0173 baimi\u0173, tod\u0117l be\u017ei\u016brint \u012f Kriso pastangas patikti jo antrosios pus\u0117s mamai ir t\u0117\u010diui, galima prisiminti ir savo pirm\u0105 susitikim\u0105 su \u017emonos ar merginos t\u0117vais. Tod\u0117l, asmeni\u0161kai man, \u010dia buvo vienas baisiausi\u0173 \u0161io filmo moment\u0173. \u017dinoma, atmetus t\u0105 baim\u0119 d\u0117l t\u0117v\u0173, galima teigti, jog re\u017eisierius mums pristat\u0117 gerus ir naujovi\u0161kai atrodan\u010dius siaubo elementus, kurie buvo paremti staigumu.", "Nuo prad\u017eios iki pat finalo sunku atsp\u0117ti, kada ir v\u0117l teks kr\u016bptelti nuo pamatyt\u0173 vaizd\u0173, nes b\u016btent staigumo d\u0117ka kino k\u016br\u0117jas sugeb\u0117jo i\u0161laikyti \u012ftamp\u0105 ir kartu \u012ftraukti \u012f rodom\u0105 siu\u017eetin\u0119 linij\u0105 taip, jog net nepastebi, kaip greitai prab\u0117ga laikas s\u0117dint kino sal\u0117s k\u0117d\u0117je. Nuostabus jausmas, tikrai taip.", "Be gerai sukaltos \u012ftampos, filme galime \u012f\u017evelgti puikiai sumanyt\u0105 id\u0117j\u0105 \u2013 \u0161io filmo d\u0117ka su humoro elementais pristatyti juodaod\u017ei\u0173 kult\u016br\u0105 did\u017eiuosiuose ekranuose. I\u0161ties, \u0161i juosta turi tokius gerus dialogus ir situacijas, kurios privers net did\u017eiausi\u0105 paniur\u0117l\u012f juoktis i\u0161 nat\u016braliai atrodan\u010di\u0173 kai kuri\u0173 heroj\u0173 veiksm\u0173 ir j\u0173 pasakyt\u0173 \u017eod\u017ei\u0173.", "Tod\u0117l visi stereotipai, kurie da\u017enai matomi kituose filmuose apie juodaod\u017eius, yra meistri\u0161kai i\u0161juokti re\u017eisieriaus Jordano Peele. Jis tuo nor\u0117jo parodyti, jog \u017emon\u0117s pernelyg tiki viskuo, k\u0105 mato televizijoje, spaudoje ir kinuose, tod\u0117l jo filmo sumanymas \u2013 kad \u017ei\u016brovai suprast\u0173, jog nereikia tik\u0117ti kvailomis paskalomis apie jo \u201ebrolius\u201c.", "Veik\u0117j\u0173 \u0161iame filme nedaug, tod\u0117l kiekvienas i\u0161 j\u0173 gavo nema\u017eai ekraninio laiko pasireik\u0161ti ir pelnyti \u017ei\u016brov\u0173 simpatijas. Asmeni\u0161kai man, labiausiai patiko ir kartu savo paprastumu su\u017eav\u0117jo geriausias Kriso draugas Rodas, kuris savo dialogais tiesiog vert\u0117 juoktis iki negal\u0117jimo. Vien ko verta scena su juo policijos nuovadoje, kai jis bando paai\u0161kinti vis\u0105 situacij\u0105 apie savo draug\u0105.", "Pagrindinis filmo herojus Krisas irgi palieka ger\u0105 \u012fsp\u016bd\u012f. Ypatingai filmo gale jis i\u0161naudoja vis\u0105 savo potencial\u0105, kad parodyt\u0173, jog ne jis yra auka, o visi kiti. Armita\u017e\u0173 \u0161eimyna, kuri i\u0161 pirmo \u017evilgsnio atrodo kaip eilin\u0117, paprasta pasiturin\u010di\u0173 balt\u0173 amerikie\u010di\u0173 \u0161eima, palaipsniui parodo savo tikrus veidus. Baisiausia yra tai, jog kiekvienas i\u0161 m\u016bs\u0173 gali pakli\u016bti \u012f toki\u0173 \u017emoni\u0173 rankas. Ir \u010dia kalbu ne vien apie \u0161eim\u0105, pas kuri\u0105 atva\u017eiavo pagrindinis filmo herojus. Antraplaniai persona\u017eai, kaip tarnai ar atvyk\u0119 sve\u010diai, irgi prisid\u0117jo prie baugiai nuteikian\u010dios filmo atmosferos. Tod\u0117l steb\u0117ti j\u0173 veiksmus buvo vienas didelis malonumas, nors ir kraupiai nuteikiantis.", "Nenoriu nieko i\u0161pasakoti, nes filmas tada neteks prasm\u0117s, ta\u010diau pasakysiu, jog tai vienas originaliausi\u0173 ir netik\u0117t\u0173 \u0161i\u0173 met\u0173 kino projektu, kur\u012f privalo pamatyti kiekvienas psichologinio siaubo \u017eanro myl\u0117tojas.", "Stebint technin\u0119 filmo pus\u0119, i\u0161skirtiniu juostos bruo\u017eu tampa itin taiklus garso takelis. Tiesiog meistri\u0161kai atlikta ir puikiai priderinta prie rodom\u0173 scen\u0173 kompozitoriaus Michaelo Abelso para\u0161yta muzika suteik\u0117 ne vien \u012ftampos jausm\u0105, bet kartu ir nerimo, baim\u0117s bei ne\u017einomyb\u0117s.", "Kameros darbas irgi atliktas precizi\u0161kai. Staig\u016bs kameros objektyvo pos\u016bkiai, norint priartinti \u017ei\u016brov\u0105 prie rodomos siu\u017eetin\u0117s linijos, tapo vienu i\u0161 did\u017eiausi\u0173 filmo plius\u0173, ta\u010diau d\u0117ka kameros taip pat buvo labai gerai su\u017eaista ties veik\u0117j\u0173 emocijomis ir j\u0173 kartais sunkiai paai\u0161kinamais veiksmais, o k\u0105 jau kalb\u0117ti apie smurto bei kruvin\u0173 scen\u0173 pateikim\u0105, kuris buvo vienu i\u0161 esteti\u0161kiausi\u0173 dalyk\u0173 \u0161iame filme.", "Garso monta\u017eas nuostabus, ypatingai staigiai atrodan\u010diose ir \u0161iurp\u0105 kelian\u010diose scenose. Vaizdo monta\u017eas irgi be priekai\u0161t\u0173. Labai gerai vystoma siu\u017eetin\u0117 linija, nenuobod\u017eiai ir neerzinan\u010diai. Viskas sud\u0117liota taip, kaip ir tur\u0117jo b\u016bti.", "Atlik\u0119s pagrindin\u012f vaidmen\u012f, i\u0161 2015 met\u0173 trilerio \u201eSicario: narkotik\u0173 karas\u201c \u017einomas aktorius Danielis Kaluuya, gavo puiki\u0105 prog\u0105 parodyti visus savo aktorinius sugeb\u0117jimus. Ir jis savo \u0161ans\u0105 i\u0161naudojo kuo puikiausiai. \u012etikinama vaidyba ir \u012fdomus jo \u012fk\u016bnytas Kriso persona\u017eas tapo itin stipriu visos \u0161ios istorijos varikliu.", "Taip pat, galiu pasakyti, jog vienas i\u0161 geriausi\u0173 \u0161ios juostos pasirodym\u0173 priklauso Rous persona\u017e\u0105 suvaidinusiai Allison Williams. Ji ne tik \u012ftikinamai atliko savo heroj\u0117s vaidmen\u012f, bet ir sugeb\u0117jo tapti vienu i\u0161 \u017eiauriausi\u0173 blogie\u010di\u0173 kine per pastaruosius kelet\u0105 met\u0173. Jos transformacija i\u0161 geros ir patikimos merginos \u012f bejausm\u0119 pabais\u0105 sukre\u010dia ir net labai.", "Antraplaniuose vaidmenyse pasirod\u0119 Catherine Keener ir Bradley\u2018is Whitfordas irgi su\u017eib\u0117jo, vaizduodami ger\u0105 ir pavyzding\u0105 \u0161eim\u0105, kurios tikslu tampa \u017emoni\u0173 pagrobimai. Be j\u0173, puikiai su savo vaidmeniu susidorojo LilRelis Hiwery\u2018is, atlik\u0119s Kriso geriausio draugo Rodo rol\u0119. Tiesiog nuostabus, humoro nestokojantis ir savo nat\u016braliu idiotizmu pakerintis veik\u0117jas, kurio kiekvienas i\u0161si\u0161okimas vertas plojim\u0173.", "\u201ePradink\u201c \u2013 \u0161vie\u017eias v\u0117jo g\u016bsis psichologiniame siaubo \u017eanre, kuris nuo pat prad\u017eios iki finalini\u0173 titr\u0173 stebina savo paprastumu ir originaliai i\u0161reik\u0161ta mintimi. Tai ne tik gerai para\u0161yto scenarijaus, stiprios re\u017eis\u016bros, \u012fdomiai vystomo siu\u017eeto, staigaus siaubo ir puiki\u0173 dialog\u0173 kine pavyzdys, bet dar ir projektas, kuris ne\u0161a svarbi\u0105 \u017einut\u0119, norint paneigti visus kvailus stereotipus, susijusius su juodaod\u017ei\u0173 kult\u016bra Amerikoje."], "date": ["2017 m. baland\u017eio  8 d. 21:32"], "id": "74305146"},
{"url": "http://www.delfi.lt/veidai/kinas/mergina-su-principais-kere-pilbe-recenzija-nuo-pradzios-iki-pat-finalo-kerinti-juosta.d?id=74318700", "title": ["\u201eMergina su principais. Ker\u0117 Pilb\u0117\u201c recenzija: nuo prad\u017eios iki pat finalo kerinti juosta"], "text": ["Niujorko mieste gyvenanti labai principinga mergina Ker\u0117 Pilb\u0117 turi daugyb\u0119 asmenini\u0173 problem\u0173, kuri\u0173 ji nedr\u012fsta i\u0161pasakoti net ir savo psichologui, daktarui Petrovui. Tod\u0117l, nor\u0117damas jai pagelb\u0117ti, Petrovas pasi\u016blo Kerei vien\u0105 paprast\u0105 b\u016bd\u0105 tapti laimingai \u2013 sudaryti s\u0105ra\u0161\u0105 dalyk\u0173, kuriuos ji turi \u012fgyvendinti. Ta\u010diau tai n\u0117ra labai paprasta u\u017eduotis Kerei, kuriai perlipti per save ir savo \u012fsitikinimus yra misija ne\u012fmanoma.", "Nepriklausomas amerikie\u010di\u0173 kinas kiekvienais metais pateikia mums gan\u0117tinai \u012fdomi\u0173 staigmen\u0173, kurios spinduliuoja paprastumu, bet kartu su\u017eavi iki pat \u0161irdies gelmi\u0173. Ir b\u016btent tokiu filmu yra re\u017eisier\u0117s Susan Johnson filmas apie proting\u0105, savo vert\u0119 \u017einan\u010di\u0105 niujorkiet\u0119 Ker\u0119 Pilb\u0119, kurios gyvenimas susiklost\u0117 ne taip gerai, kaip ji pati to nor\u0117t\u0173.", "Filmo siu\u017eetas i\u0161 pirmo \u017evilgsnio atrodo labai paprastas, ta\u010diau jame slypi daug tiesos apie \u0161iuolaikinius \u017emoni\u0173 santykius ir jauno \u017emogaus po\u017ei\u016br\u012f \u012f gyvenim\u0105. Nuo pat prad\u017eios filme pateikiama svarbiausia siu\u017eetin\u0117s filmo linijos problema \u2013 ar i\u0161dr\u012fs pagrindin\u0117 heroj\u0117 perlipti per savo principus ir leisis avanti\u016brai, kuri\u0105 jai pasi\u016blo psichologas.", "Ir kas \u012fdomiausia, visi tie punktai i\u0161 psichologo s\u0105ra\u0161o, kuriuos turi \u012fvykdyti Ker\u0117 Pilb\u0117, labai gerai sukritikuoja \u0161iuolaikinio \u017emogaus mentalitet\u0105, kuris neturi laiko nei gerai knygai, nei naujoms pa\u017eintims, nei sau pa\u010diam. O k\u0105 kalb\u0117ti apie meil\u0117s reikalus, kurie yra taip i\u0161kreipti, jog \u017emogui su tradicin\u0117mis vertyb\u0117mis reik\u0117t\u0173 pasisl\u0117pti po pernyk\u0161\u010diais lapais. Tod\u0117l kiekviena filmo scena, kurioje pateikiami pamin\u0117ti niuansai, puikiai ", " \u012f bendr\u0105 pasakojimo branduol\u012f, sukuriant lyg ir romanti\u0161k\u0105 pamat\u0105 turin\u010di\u0105 istorij\u0105, bet kartu sugeban\u010di\u0105 atkreipti d\u0117mes\u012f \u012f klaidas, kurias daro \u017emon\u0117s, nor\u0117dami \u012ftikti kitiems, bet tik ne sau.", "Nuotaikingas juostos tonas taip pat yra viena i\u0161 svarbesni\u0173 filmo sudedam\u0173j\u0173 dali\u0173, tod\u0117l humoro filme netr\u016bksta. Ir tai ne koks nors banalus, vulgarus ar tualetinis humoras, o intelektualiai pateiktas humoras, kuris ver\u010dia juoktis i\u0161 pa\u010di\u0173 netik\u0117\u010diausi\u0173 situacij\u0173, \u012f kurias pakli\u016bva pagrinidniai filmo veik\u0117jai. Bet ne vien situacijos ver\u010dia \u0161ypsotis, o ir patys persona\u017e\u0173 dialogai, kurie puikiai pritaikyti kiekvienam i\u0161 filme pasirodan\u010di\u0173 heroj\u0173.", "Kalbant apie herojus, kurie \u0161iame pasakojime sudaro vos ne pagrindin\u012f juostos s\u0117km\u0117s akcent\u0105, galime i\u0161skirti kelis, kurie padaro ger\u0105 \u012fsp\u016bd\u012f. Pirmiausia, tai pati Ker\u0117 Pilb\u0117, kuri vaizduoja tipin\u0117s vyr\u0173 nuskriaustos moters tipa\u017e\u0105. Ir nors i\u0161 jos poelgi\u0173 ir situacij\u0173 galima gerai pasijuokti, ta\u010diau rim\u010diau \u012fsi\u017ei\u016br\u0117jus \u012f \u0161\u012f persona\u017e\u0105, susim\u0105stai apie tai, kaip \u017emogaus gyvenim\u0105 sugeba su\u017elugdyti kitas asmuo.", "Kitu smagiu herojumi tampa Sajus, kuris visos juostos metu vos ne persekioja pagrindin\u0119 veik\u0117j\u0105. Jo nuo\u0161irdumas ir noras patikti merginai su\u017eavi. Antraplaniai herojai, kaip daktaras Petrovas, Ker\u0117s t\u0117tis, bendradarbiai Tara ir Duglasas puikiai papildo Ker\u0117s psichologin\u012f portret\u0105, tod\u0117l d\u0117ka \u0161i\u0173 heroj\u0173 galime pamatyti kaip atsiskleid\u017eia pagrindin\u0117s heroj\u0117s problemos. \u017dinoma, yra ir neigiam\u0173 persona\u017e\u0173 kaip Metas ir profesorius Harisonas, kurie taip pat sudaro labai svarb\u0173 pamat\u0105 istorijai ir pateikia itin tikrovi\u0161k\u0105 vyr\u0173 po\u017ei\u016br\u012f \u012f naivias merginas. Be\u017ei\u016brint \u012f juos, darosi pikta, nes per tokius \u0161unsnukius daugelis mergin\u0173, padori\u0173 ir savo vert\u0119 \u017einan\u010di\u0173, prie\u0161i\u0161kai nusistato prie\u0161 vyri\u0161k\u0105 lyt\u012f skanduodamos, jog visi vyrai yra kiaul\u0117s.", "Filmui pasibaigus, juosta palieka labai \u0161ilt\u0105 ir lengv\u0105 jausm\u0105. Tai nenuobodus pasakojimas, kurio metu galima ne tik gerai praleisti laik\u0105, bet ir pasimokyti tam tikr\u0173 dalyki\u0173, o svarbiausia, suprasti, jog b\u016btent tu esi savo laim\u0117s kalvis, o ne kiti \u017emon\u0117s.", "\u0160is nedidelio biud\u017eeto filmas gali pasigirti labai geru kameros darbu, kuris visos juostos metu parodo kitok\u012f Niujorko gro\u017e\u012f \u2013 t\u0105 paprast\u0105, buitin\u012f, niekuo nei\u0161siskiriant\u012f nuo kit\u0173 miest\u0173 gro\u017e\u012f, kuris i\u0161ties su\u017eavi. Taip pat ir filme girdima muzika turi savito \u017eavesio. Kiekviena muzikin\u0117 kompozicija gerai priderinta prie rodom\u0173 scen\u0173, kas suteikia filmui jaukumo ir paprastumo. Garso ir vaizdo monta\u017eas standartinis tokio pob\u016bd\u017eio filmams, tod\u0117l nieko i\u0161skirtinio mes nepamatome. Tik gerai sud\u0117liot\u0105 istorij\u0105, kuri\u0105 karts nuo karto nutraukia Ker\u0117s prisiminimai apie pirm\u0105 savo meil\u0119.", "Aktoriai filme puikiai atliko savo darb\u0105, tod\u0117l su dideliu malonumu buvo galima steb\u0117ti j\u0173 pasirodymus. Tiek Ker\u0117s Pilb\u0117s persona\u017e\u0105 \u012fk\u016bnijusi aktor\u0117 Bel Powley sugeba su\u017eav\u0117ti savo paprastumu, tiek ir jos t\u0117t\u012f vaidinantis kino veteranas Gabrielis Byrne\u2018as sugeba sudominti savo pasirodymu.", "Taip pat i\u0161skirti galima \u0161ioje juostoje u\u017e humor\u0105 atsakingus aktorius Vanessa Bayer ir Desmin\u0105 Borges\u0105, kurie atliko Ker\u0117s bendradarbi\u0173 vaidmenis. Tiesiog labai juokingi ir charizmati\u0161ki herojai. Ne k\u0105 ma\u017eiau su\u017eavi ir Williamas Moseley\u2018is, atlik\u0119s Sajaus vaidmen\u012f. Savo paprastumu \u017eavintis herojus, kuris nuo pirm\u0173 akimirk\u0173 pasirod\u0119s kino ekranuose pakeri.", "Daktaras Petrovas, kur\u012f suvaidino Nathanas Lane\u2018as, irgi turi i\u0161skirtin\u012f \u017eaves\u012f, tod\u0117l b\u016btent jis tampa svarbiausia Ker\u0117s Pilb\u0117s gyvenimo pasikeitimo prie\u017eastimi. Kaip ir du kiti vyrai \u2013 Metas ir profesorius Harisonas, kurie pakeit\u0117 jos po\u017ei\u016br\u012f \u012f vyrus. Juos \u012fk\u016bnij\u0119 Jasonas Ritteris ir Colinas O\u2018Donoghue puikiai pavaizdavo tam tikr\u0105 vyr\u0173 tipa\u017e\u0105, kuris da\u017eniausiai atsakingas d\u0117l moter\u0173 neapykantos vyrams.", "\u201eMergina su principais. Ker\u0117 Pilb\u0117\u201c \u2013 savo paprastumu ir nuo\u0161irdumu nuo prad\u017eios iki pat finalo kerinti juosta, kurioje intelektualus humoras susipina su nei\u0161galvotomis gyvenimi\u0161komis dramos vertomis situacijomis, \u012f kurias pakli\u016bna kiekvienas jaunas \u017emogus, norintis pab\u0117gti nuo sav\u0119s ir j\u012f persekiojan\u010di\u0173 problem\u0173. \u0160is puikus nepriklausomo amerikie\u010di\u0173 kino pavyzdys be gero scenarijaus ir i\u0161rai\u0161kingai pateikt\u0173 jaunos moters i\u0161gyvenim\u0173, d\u017eiugina \u012ftikinama pagrindini\u0173 aktori\u0173 vaidyba, j\u0173 dialogais ir pa\u010diais persona\u017eais, kurie sukelia \u012fvairiausius jausmus \u2013 nuo susi\u017eav\u0117jimo iki neapykantos."], "date": ["2017 m. baland\u017eio 10 d. 16:45"], "id": "74318700"},
{"url": "http://www.delfi.lt/veidai/kinas/auksinio-gaublio-laimetoja-j-chastain-dirbti-su-gyvunais-ir-vaikais-lengviau-nei-su-suaugusiais.d?id=74323566", "title": ["\u201eAuksinio gaublio\u201c laim\u0117toja J. Chastain: dirbti su gyv\u016bnais ir vaikais lengviau nei su suaugusiais"], "text": ["\u201eVos prad\u0117jus karjer\u0105 kine, vienas protingas \u017emogus man sak\u0117: stenkis nesirinkti vaidmen\u0173, kur reik\u0117s dirbti su vaikais arba gyv\u016bnais. \u0160iame filme man teko abu u\u017edaviniai. Ta\u010diau sunkiausia buvo ne tai. Daugiausia pastang\u0173 pareikalavo i\u0161mokti kalb\u0117ti su lenki\u0161ku akcentu. Labai pagelb\u0117jo Antoninos dukt\u0117 Teresa, ji pasakojo savo mamos istorij\u0105 ir tai pad\u0117jo \u012fsijausti \u012f vaidmen\u012f. Paai\u0161k\u0117jo, jog gimusi Sankt Peterburge, A. \u017dabinska tik v\u0117liau pateko \u012f Lenkij\u0105. Tad kalb\u0117jo daug l\u0117\u010diau, apgalvodama \u017eod\u017eius, lau\u017eyta lenk\u0173 kalba\u201c, \u2013 pristatydama film\u0105 pasakojo 40-met\u0117 J. Chastain, pelniusi \u201eAuksin\u012f gaubl\u012f\u201c u\u017e \u012fsimintin\u0105 pasirodym\u0105 juostoje \u201eTaikinys Nr.1\u201c.", "Paklausta, ar buvo sud\u0117tinga dirbti su gyv\u016bnais, aktor\u0117 teig\u0117, jog netur\u0117jo dublerio, tad teko susipa\u017einti su j\u0173 charakteriais bei b\u016bdo ypatumais.", "\u201eGaliu dr\u0105siai sakyti, kad man labiau patinka dirbti su gyv\u016bnais ir vaikais, nei su suaugusiais \u017emon\u0117mis. Jie yra tikri, nieko neslepia. Maitinau li\u016bt\u0117s jaunikl\u012f i\u0161 buteliuko, o re\u017eisierei teko pakeisti por\u0105 scen\u0173, nes gyv\u016bnai buvo tiesiog per daug pavarg\u0119 daryti tai, ko i\u0161 j\u0173 reikalavo. Lygiai taip teko dalyvauti ir dramliuko gimdyme\u201c, \u2013 juokiasi aktor\u0117.", "Bent kiek besidom\u0117jusiems Antrojo pasaulinio karo \u012fvykiais jau turb\u016bt \u017einoma istorija apie \u017dabinski\u0173 didvyri\u0161kum\u0105. Oficialiai zoologijos sodas Lenkijos sostin\u0117je buvo atidarytas 1928 m. kovo 11 dien\u0105 ir t\u0173 pa\u010di\u0173 met\u0173 pabaigoje jo direktoriumi tapo Janas \u017dabinskis. Ta\u010diau tikr\u0105ja sodo siela, gyv\u016bnus myl\u0117jusia kaip savo pa\u010dios vaikus, buvo jo \u017emona Antonina.", "Vis\u0105 ketvirt\u0105j\u012f pra\u0117jusio am\u017eiaus de\u0161imtmet\u012f Antonina ir Janas (akt. J. Chastain ir Johanas Heldenberghas) puosel\u0117jo zoologijos sod\u0105, augino savo pa\u010di\u0173 s\u016bn\u0173 ir m\u0117gavosi gyvenimu. Svajon\u0117 \u012f \u0161ipulius sudu\u017eo 1939-\u0173j\u0173 rugs\u0117jo 1-\u0105j\u0105, Vokietijai \u012fsiver\u017eus \u012f Lenkij\u0105 ir prad\u0117jus Antr\u0105j\u012f pasaulin\u012f kar\u0105. Ta\u010diau tikrasis siaubas buvo dar prie\u0161 akis. Netrukus prasid\u0117jus \u017eyd\u0173 are\u0161tams, gera\u0161ird\u0117 Antonina daugyb\u0119 savo nam\u0173 u\u017ekabori\u0173 pavert\u0117 patikima sl\u0117ptuve are\u0161tuot\u0173j\u0173 vaikams. Slepiam\u0173j\u0173 skai\u010diui art\u0117jant prie 300, i\u0161gyventi dar\u0117si vis sunkiau. Kiekvienas garsas, kiekvienas krep\u0161tel\u0117jimas, kostel\u0117jimas ar verksmas gal\u0117jo atkreipti nuolat aplink mar\u0161iruojan\u010di\u0173 naci\u0173 d\u0117mes\u012f.", "Ypating\u0105 pavoj\u0173 k\u0117l\u0117 nuolat \u017dabinski\u0173 namuose laik\u0105 leid\u017eiantis Berlyno zoologijos sodo vadovas Lucas Hekas (akt. Danielis Br\u00fchlis). Tik\u0117damasis su naci\u0173 pagalba pasigrobti Var\u0161uvoje gyvenan\u010di\u0173 gyv\u016bn\u0173, jis atrado kur kas labiau geid\u017eiam\u0105 grob\u012f \u2013 Antonin\u0105.", "Jautri, jaudinanti ir \u012ftampos kupina drama \u201eZoologijos sodo pri\u017ei\u016br\u0117tojo \u017emona\u201c Lietuvoje pradedama rodyti baland\u017eio 14 dien\u0105.", "Filmo anonsas:"], "date": ["2017 m. baland\u017eio 11 d. 10:38"], "id": "74323566"},
{"url": "http://www.delfi.lt/veidai/kinas/filmo-dvasia-sarvuose-recenzija-vizualiai-patrauklus-kultinio-1995-metu-anime-zanro-sedevro-seselis.d?id=74330608", "title": ["Filmo \u201eDvasia \u0161arvuose\u201c recenzija: vizualiai patrauklus kultinio 1995 met\u0173 anime \u017eanro \u0161edevro \u0161e\u0161\u0117lis"], "text": ["Kovodama su kibernetiniais nusikaltimais, vien\u0105 dien\u0105 major\u0117 Motoko susiduria su dar nereg\u0117to masto prie\u0161ininku, vardu Kuz\u0117. Kiekvien\u0105 kart\u0105 jai prie jo priart\u0117jus, nusikalt\u0117lis sugeb\u0117davo meistri\u0161kai pasi\u0161alinti i\u0161 savo buvimo vietos, palikdamas neai\u0161kias u\u017euominas. Ir tik sugavusi j\u012f, Motoko suprato, k\u0105 rei\u0161k\u0117 Kuz\u0117s palikti p\u0117dsakai ir kod\u0117l jis taip su ja elg\u0117si. Ji suprato, jog tai ne jis yra nusikalt\u0117lis, o tie, kuriems ji dirba...", "Naujojo Ruperto Sanderso filmo buvo laukiama labai ilgai ir nekantriai, nes tai vienas i\u0161 ret\u0173 projekt\u0173 Holivude, kuris remiasi japon\u0173 menu, o tiksliau manga ir anime \u017eanro kino projektu, pasirod\u017eiusiu 1995 metais. \u017dinoma, tie \u017emon\u0117s, kurie n\u0117ra susipa\u017ein\u0119 su originalu, film\u0105 priims visi\u0161kai kitaip nei tur\u0117t\u0173, tod\u0117l ir \u012fvertinimai gali \u0161oktelti, nes visumoje, \u0161is filmas atrodo tikrai i\u0161skirtinai, palyginus su kitais kiberpunko stiliaus projektais.", "Bet kaip animuotos \u201eDvasia \u0161arvuose\u201c versijos perdirbinys \u2013 tai klaikus ir visi\u0161kai puikios id\u0117jos nei\u0161naudoj\u0119s projektas, kurio did\u017eiausia b\u0117da yra scenarist\u0173 impotencija ir nemok\u0117jimas dirbti su kitos pasualio kult\u016bros suteikta med\u017eiaga.", "Filmo siu\u017eetin\u0117 linija yra labai paprasta, ta\u010diau ji kartu gali ir su\u017eav\u0117ti, nes veiksmo pateikimas vystant \u0161i\u0105 istorij\u0105 n\u0117ra nuobodus. Nuo prad\u017eios iki pat filmo galo netr\u016bksta ger\u0173 veiksmo scen\u0173, kurios, \u017einoma, primena jau matytus pana\u0161aus pob\u016bd\u017eio filmus, kaip pavyzd\u017eiui kultin\u0117 \u201eMatrica\u201c. Ta\u010diau yra vienas ma\u017eytis niuansas \u2013 b\u016btent \u201eMatrica\u201c buvo \u012fkv\u0117pta \u201eDvasia \u0161arvuose\u201c mangos ir anime, tod\u0117l kalb\u0117ti apie kai kuri\u0173 scen\u0173 plagiavim\u0105 b\u016bt\u0173 nekorekti\u0161ka.", "Veiksmas susideda i\u0161 keli\u0173 dali\u0173 \u2013 susid\u016brim\u0173, kuriuose major\u0117 Motoko sugeba puikiai valdyti kum\u0161\u010dius ir akimirksniu susidoroti su savo prie\u0161ininkais, bei gana kietai atrodan\u010di\u0173 susi\u0161audym\u0173. Visa tai pagyvina filmo per\u017ei\u016br\u0105. Ir tenka pripa\u017einti, veiksmas sud\u0117liotas labai tvarkingai, jog jau\u010diama ir \u012ftampa, ir pasim\u0117gavimas rodomomis scenomis.", "Istorijos prasme \u2013 dugnas. O dugnas d\u0117l to, jog nors ir kaip filmo scenaristai ir re\u017eisierius band\u0117 pateikti pa\u010dias svarbiausias mangos ir anime id\u0117jas, jiems to padaryti nepavyko, nes viskas buvo sumalta \u012f vien\u0105 major\u0117s Motoko perspektyv\u0105, be joki\u0173 paai\u0161kinim\u0173 apie kibernetin\u012f pasaul\u012f ir \u017emogaus pas\u0105mon\u0119 jame. Ir viskas atrod\u0117 taip \u0161altai, taip negyvai, jog net buvo ne\u012fdomu steb\u0117ti Motoko sav\u0119s pa\u017einim\u0105 ir nor\u0105 i\u0161siai\u0161kinti vis\u0105 ties\u0105 apie praeit\u012f ir \u012f save pana\u0161ius organizmus. Gaila, bet toks turiningas ir gra\u017eus pasaulis, kuriame gyvena pagrindiniai \u0161ios istorijos herojai, buvo vertas platesnio po\u017ei\u016brio. Tod\u0117l \u017ei\u016brint \u012f vis\u0105 re\u017eisieriaus Ruperto Sanderso pateikt\u0105 vizij\u0105 supranti, jog ji nesugeba intriguoti ar labai su\u017eav\u0117ti kaip t\u0105 padar\u0117 1995 metais pasirod\u0119s animuotas filmas.", "Veik\u0117jai \u0161iame filme irgi nekelia didelio susi\u017eav\u0117jimo. Ir ne d\u0117l to, jog jie visi atrodo kaip zombiai, neturintys i\u0161skirtini\u0173 charakterio bruo\u017e\u0173 ar charizmos, o d\u0117l to, jog jie visi\u0161kai neatsiskleid\u017eia siu\u017eetin\u0117s linijos metu. N\u0117 vienas i\u0161 pagrindini\u0173 heroj\u0173 nesugeba paker\u0117ti taip, jog d\u0117l jo laikytum kum\u0161\u010dius ir sirgtum. Net ir pagrindin\u0117 filmo heroj\u0117 Motoko nesukelia joki\u0173 jausm\u0173. Labai banaliai pateiktas persona\u017eas, kuris primena \u201eSaul\u0117lyd\u017eio\u201c sagos mumij\u0105 Bel\u0105. Tik kovos scenos, kuriose ji dalyvauja atrodo puikiai. Bet persona\u017eo psichologinis portretas ir jo i\u0161gyvenimai po tiesos apie save pa\u017einimo taip ir lieka ka\u017ekur u\u017e ekran\u0173 rib\u0173. K\u0105 jau kalb\u0117ti apie pagrindinius filmo antagonistus, kurie ne tik, kad nesukelia jokio susi\u017eav\u0117jimo (kas yra keista, nes da\u017eniausiai blogiukai turi daugiau charizmos u\u017e gerie\u010dius), bet ir pastato \u012f nepatogi\u0105 pad\u0117ti \u017ei\u016brov\u0105, kuriam brukama labai idioti\u0161ka blogie\u010di\u0173 pasaul\u0117\u017ei\u016bra d\u0117l j\u0173 darom\u0173 veiksm\u0173. Visi kiti persona\u017eai atrodo kaip statistai, kurie gal\u0117jo tiesiog tyl\u0117ti vis\u0105 film\u0105 ir niekas j\u0173 nepasteb\u0117t\u0173.", "Pernelyg daug kalb\u0117ti nesinori, bet asmeni\u0161kai man tai vienas labiausiai nuvylusi\u0173 \u0161iais metais film\u0173, kuris nors ir \u017ei\u016brisi smagiai bei suteikia puiki\u0105 pramog\u0105 kino sal\u0117je, ta\u010diau visi\u0161kai nevertas \u201eDvasios \u0161arvuose\u201c vardo, b\u016bdamas kultinio anime perdirbiniu.", "Gaila, bet \u0161\u012fkart Holivudui nepavyko \u012f did\u017eiuosius kino ekranus atsakingai perkelti mangos, tod\u0117l tik\u0117kim\u0117s, jog studija \u201eWarner Bros.\u201c pasimokys i\u0161 savo koleg\u0117s \u201eParamount Pictures\u201c ir ateityje nepadarys toki\u0173 klaid\u0173 kuriant film\u0105 \u201eAkira\u201c.", "Vienas i\u0161 did\u017eiausi\u0173 \u0161io filmo privalum\u0173, d\u0117l kurio tiesiog verta b\u0117gti \u012f kin\u0105, yra specialieji efektai. Tai labai kokybi\u0161ki, akis kerintys ir netgi labai tikrovi\u0161kai atrodantys specialieji efektai, kurie visos juostos metu sugeba ne vien\u0105 kart\u0105 nustebinti. Prisiminus kovos scen\u0105 vandenyje norisi j\u0105 per\u017ei\u016br\u0117ti dar kart\u0105. \u0160is esteti\u0161kai pateiktas filmo i\u0161orinis pavidalas daug kart\u0173 gelb\u0117ja nuo g\u0117dingai atrodan\u010di\u0173 nesusipratim\u0173 siu\u017eetin\u0117je linijoje, d\u0117l kuri\u0173 re\u017eisierius ir scenaristai tur\u0117t\u0173 atsipra\u0161yti vis\u0173 \u0161ios mangos gerb\u0117j\u0173.", "Kameros darbas, kuris filme irgi atlieka labai svarbi\u0105 funkcij\u0105 norint kuo i\u0161vaizd\u017eiau parodyti veiksmo scenas ir heroj\u0173 susid\u016brimus, atliktas puikiai. Ypatingai gerai \u017ei\u016brisi \u201eslow-motion\u201c stiliumi pateikti epizodai, kuriuose pagrindiniai herojai smagiai ta\u0161ko blogie\u010dius. Taip pat ir platesni kadrai, kuriuose parodoma CGI pagalba sukurta miesto panorama, sugeba su\u017eav\u0117ti ir leisti pasinerti \u012f \u0161\u012f kibernetin\u012f pasaul\u012f, kuriame nat\u016braliai atrodantis \u017emogus tampa didele retenybe.", "Ir nors filme yra \u012ftampos, ta\u010diau ji sukurta d\u0117ka kameros darbo ir speciali\u0173j\u0173 efekt\u0173, susi\u0161audym\u0173 ir m\u016b\u0161nyni\u0173, bet ne kaip da\u017eniausiai b\u016bna tokio pob\u016bd\u017eio filmuose \u2013 garso takelio. Muzikin\u0117 filmo palyda labai nyki ir visi\u0161kai nesukelianti \u012ftampos netgi pa\u010diose kie\u010diausiose scenose. Ypatingai filmo gale, kur herojams tenka kovoti su galingai atrodan\u010dia prie\u0161inink\u0173 technika.", "Vaizdo monta\u017eo darbas neblogas, tod\u0117l istorija neatrodo labai padrika, o turinti vientis\u0105 pasakojimo linij\u0105, nenukreipianti \u012f niekur kitur, tod\u0117l ir filmas \u017ei\u016brisi ne taip nuobod\u017eiai. Garso monta\u017eas stiprus, ypatingai veiksmo scenose galima pajusti vis\u0105 jo gali\u0105 ir tuo pa\u010diu gauti ka\u017ekiek adrenalino.", "\u0160\u012f film\u0105 galima \u017ei\u016br\u0117ti ir ne vien d\u0117l geros technin\u0117s pus\u0117s, bet ir d\u0117l aptemtame kostiume pasirodan\u010dios ", ". Manau, vyrai supras, apie k\u0105 eina kalba ir kok\u012f privalum\u0105 \u0161i juosta \u012fgavo, kai jos k\u016br\u0117jai pakviet\u0117 pagrindiniam vaidmeniui tokio nuostabaus k\u016bno savinink\u0119 \u012fk\u016bnyti major\u0119 Motoko. Be fizini\u0173 duomen\u0173, Scarlett Johansson visai \u012ftikinamai suvaidino savo persona\u017e\u0105, kuris \u0161iek tiek skyr\u0117si nuo to, k\u0105 mes mat\u0117me anime.", "I\u0161 antraplani\u0173 aktori\u0173 labiausiai \u012f akis krito vienas mano mylimiausi\u0173 japon\u0173 re\u017eisieri\u0173 ir aktori\u0173 Takeshi Kitano, kuris, kaip \u017einia, visi\u0161kai nemoka kalb\u0117ti angli\u0161kai, tod\u0117l buvo \u0161iek tiek juokinga steb\u0117ti j\u012f filme, kuriame visi kalba angli\u0161kai, o tik jis vienas \u0161neka savo gimt\u0105ja kalba. Bet tai netrikd\u0117, nes jo brutalumas tiesiog \u017eavi.", "Taip pat buvo visai malonu \u0161iame filme pamatyti talenting\u0105j\u012f Michael\u0105 Pitt\u0105 ir kino veteran\u0119, nuostabi\u0105j\u0105 \u201eOskaro\u201c laureat\u0119 Juliette Binoche. Gaila, jog re\u017eisierius nesugeb\u0117jo \u0161iame filme i\u0161naudoti viso j\u0173 aktorinio potencialo. Pana\u0161iai ir su Batu perosna\u017eo atlik\u0117ju Johanu Philipu Asbeku. Charizmos turintis aktorius atrod\u0117 labai blankiai kiekvienoje scenoje, kurioje jis pasirodydavo kartu su Scarlett.", "Visi kiti persona\u017eai ir juos atliekantys aktoriai visi\u0161kai ne\u012fdom\u016bs, tu\u0161ti, neturintys jokios charizmos.", "\u201eDvasia \u0161arvuose\u201c \u2013 vizualiai patrauklus ir netgi labai \u017eavintis savo veiksmo scenomis, puikiais aktoriais, kameros darbu ir i\u0161radingais specialiaisiais efektais studijos \u201eParamount Pictures\u201c projektas, kuris savo turiniu, re\u017eis\u016bra ir id\u0117jos pateikimu yra tik apgail\u0117tinas kultinio 1995 met\u0173 anime \u0161e\u0161\u0117lis.", "Filmo anonsas:"], "date": ["2017 m. baland\u017eio 11 d. 16:11"], "id": "74330608"},
{"url": "http://www.delfi.lt/veidai/kinas/jaunimo-itin-megtas-serialas-galingieji-reindzeriai-persikels-i-kino-teatrus.d?id=74137896", "title": ["Jaunimo itin m\u0117gtas serialas \u201eGalingieji reind\u017eeriai\u201c persikels \u012f kino teatrus"], "text": ["\u201eA\u0161 pats buvau did\u017eiulis \u201eGaling\u0173j\u0173 reind\u017eeri\u0173\u201c gerb\u0117jas, esu j\u0173 kartos atstovas. Pamenu, gul\u0117davau lovoje, o sienos buvo i\u0161kabin\u0117tos j\u0173 plakatais. Svajojau ir pats tapti reind\u017eeriu, tod\u0117l nat\u016bralu, kad ilg\u0105 laik\u0105 nor\u0117jau sukurti \u0161iuolaiki\u0161k\u0105, veiksmo bei speciali\u0173j\u0173 efekt\u0173 kupin\u0105 film\u0105 apie \u0161iuos superherojus\u201c, \u2013 sako D. Israelite\u2019as.", "Min\u0117tieji Kimberli, Trini, D\u017eeisonas, Bilis ir Zakas \u2013 penki paprasti vieno miestelio paaugliai, net nepa\u017e\u012fstantys vienas kito. Ta\u010diau vien\u0105 dien\u0105 keisti atsitiktinumai juos suveda \u2013 visi penki vienu metu atsiduria paslaptingame apleistos \u0161achtos tunelyje, kur vyksta protu nesuvokiami dalykai.", "Kad ir kaip atrodyt\u0173 ne\u012fmanoma patik\u0117ti, penki jaunuoliai netrukus pastebi \u012fgij\u0119 supergali\u0173: ant\u017emogi\u0161k\u0105 j\u0117g\u0105, greit\u012f, minties a\u0161trum\u0105. Taip gimsta legendinis penketukas \u2013 \u201eGalingieji reid\u017eeriai\u201c.", "Raudonasis reind\u017eeris \u2013 D\u017eeisonas, Juodasis reind\u017eeris \u2013 Zakas, Geltonoji reind\u017eer\u0117 \u2013 Trini, M\u0117lynasis rein\u017eeris Bilis ir Rausvoji rein\u017eer\u0117 \u2013 Kimberli. Ta\u010diau \u0161i transformacija \u2013 tik nuotyki\u0173 prad\u017eia, nes kartu pabunda ir 65 milijonus met\u0173 snaud\u0119 blogio j\u0117gos, kuri\u0173 galutinis tikslas- \u017emonijos sunaikinimas. Vienintelis \u0161ansas i\u0161gelb\u0117ti m\u016bs\u0173 civilizacij\u0105 \u2013 \u0161iems naujiesiems superherojams susivienyti ir kartu stoti \u012f lemiam\u0105 kov\u0105.", "\u201eMano brolis 12 met\u0173 u\u017e mane jaunesnis ir jis buvo tiesiog aps\u0117stas \u201eGaling\u0173j\u0173 reind\u017eeri\u0173\u201c fenomeno. Taip pat neabejoju, jog filmas patiks mano dviems s\u016bnums, jau parod\u017eiau jiems nuotraukas i\u0161 filmavim\u0173 ir jie nekantrauja pamatyti juost\u0105 kino teatre. Prisipa\u017einsiu, nekantrauju ir a\u0161, nes mano berniukai \u2013 geriausi kino kritikai visame pasaulyje\u201c, \u2013 juokiasi blogiuk\u0119 Rit\u0105 Repuls\u0105 suvaidinusi Holivudo \u017evaig\u017ed\u0117 Elizabeth Banks.", "Naujieji ir dar \u012fsp\u016bdingesni \u201cGalingieji reind\u017eeriai\u201d \u012f Lietuvos kino teatrus atkeliauja jau kovo 31 dien\u0105.", "Fantastinio nuotyki\u0173 veiksmo filmo anonsas:"], "date": ["2017 m. kovo 23 d. 12:52"], "id": "74137896"},
{"url": "http://www.delfi.lt/veidai/kinas/grazuole-ir-pabaisa-recenzija-nostalgiska-ir-isskirtiniu-groziu-kerinti-pasaka.d?id=74074774", "title": ["\u201eGra\u017euol\u0117 ir pabaisa\u201c recenzija: nostalgi\u0161ka ir i\u0161skirtiniu gro\u017eiu kerinti pasaka"], "text": ["Princas Adamas, d\u0117l savo puikyb\u0117s ir skleid\u017eiamo blogio paver\u010diamas \u012f \u0161lyk\u0161t\u0173 ir siaub\u0105 keliant\u012f monstr\u0105. Nor\u0117damas i\u0161sklaidyti \u0161iuos stiprius kerus, jis privalo iki kol i\u0161 u\u017eburtos ro\u017e\u0117s nukris paskutinis \u017eiedo lapas, tapti geru, mylin\u010diu ir mylimu, nes kitaip jis am\u017eiams liks \u012fkalintas pabaisos k\u016bne. Ta\u010diau ar atsiras bent viena mergina, kuri\u0105 sugeb\u0117s pavergti siaub\u016bnas? \u012e \u0161\u012f klausima niekas negali atsakyti. Net ir pats Adamas.", "Kaip jau tapo \u012fprasta, studija \u201eWalt Disney\u201c pastaraisiais metais stebina ne vien savo kokybi\u0161komis ir originaliomis animacijomis, bet ir labai pasisekusiais klasikin\u0117s animacijos perdirbiniais. Ta\u010diau kalbant apie \u201eGra\u017euol\u0119 ir pabais\u0105\u201c, yra vienas ma\u017eytis niuansas. 2014 metais mes jau gal\u0117jome m\u0117gautis vaidybine \u017eymios pasakos versija, kuri\u0105 padovanojo pranc\u016bz\u0173 re\u017eisierius Christophe Gans. Kainavusi 35 milijonus eur\u0173, juosta u\u017esidirbo \u0161iek tiek daugiau \u2013 49 milijonus doleri\u0173. Tai i\u0161ties ma\u017eas pasiekimas tokio pob\u016bd\u017eio projektui, nors pats filmas ker\u0117jo prabanga, neblogais specialiaisiais efektais, puikia aktori\u0173 vaidyba ir, \u017einoma, i\u0161skirtine atmosfera, kuri\u0105 pad\u0117jo sukurti nuostabios dekoracijos ir heroj\u0173 kostiumai.", "Studijos \u201eDisney\u201c filmas, kaip jau galima buvo suprasti i\u0161 pirm\u0173 anons\u0173, visi\u0161kai neprimins europinio pasakos varianto. Tai yra savoti\u0161kas pliusas \u0161iai Billo Condono juostai. Tiek filmo stilius, tiek pasakojimo tonas ir pats istorijos pateikimas yra ne tik artimas 1991 met\u0173 animacijai, bet kartu filmas tampa ir tiesioginiu animacijos perdirbiniu, kuriame ne tiek ir daug nauj\u0173 siu\u017eetini\u0173 vingi\u0173. Akivaizdu yra viena, jog filmas pritaikytas \u0161iuolaikiniam jaunam \u017emogui, kuris n\u0117ra susipa\u017ein\u0119s su kultine animacija, o taip pat ir \u017emon\u0117ms, kurie jau\u010dia didel\u0119 nostalgij\u0105 originaliam filmukui. Ir b\u016btent tie \u017emon\u0117s, kurie n\u0117ra mat\u0119 1991 met\u0173 filmo, gaus did\u017eiausi\u0105 malonum\u0105 i\u0161 \u0161ios juostos per\u017ei\u016bros.", "Asmeni\u0161kai, \u017einoma, rekomenduo\u010diau prie\u0161 einant \u012f vaidybin\u0119 pasakos \u201eGra\u017euol\u0117 ir pabaisa\u201c versij\u0105, pasi\u017ei\u016br\u0117ti animacin\u012f film\u0105, atne\u0161us\u012f savo k\u016br\u0117jams du \u201eOskarus\u201c, nes tada bus galima nuodugniai i\u0161analizuoti perdirbin\u012f ir visu gra\u017eumu pamatyti vos ne idealiai nukopijuot\u0105 visiems pa\u017e\u012fstam\u0105 istorij\u0105.", "Pats filmas nuo prad\u017eios iki finalini\u0173 titr\u0173 u\u017eburia nuotaikingai atrodan\u010diu siu\u017eetu, kas leid\u017eia per\u017ei\u016bros metu pasijusti lyg vaiku, atsid\u016brusiu magi\u0161kame \u201eDisney\u201c pasaulyje tarp mylim\u0173 ir nostalgij\u0105 kelian\u010di\u0173 heroj\u0173. Studija \u201eWalt Disney\u201c tikrai moka su\u017eav\u0117ti savo i\u0161galvotais pasauliais, karalyst\u0117mis ir persona\u017eais. Bet svarbiausia, jog jiems pavyksta papirkti \u017ei\u016brov\u0105 nuo\u0161irdumu. I\u0161ties, visos paskutin\u0117s \u0161ios studijos pasakos ir animacin\u0117s juostos pavergia \u0161iluma ir g\u0117rio propagavimu. Tai labai gerai jaunam \u017ei\u016brovui. Ir nors \u0161ios juostos siu\u017eetas paprastas, greitai vystomas ir atkartojantis 1991 met\u0173 filmo istorij\u0105, jame galime atrasti labai daug svarbi\u0173 bruo\u017e\u0173, b\u016bding\u0173 klasikiniam pasakos modeliui.", "Nenoriu min\u0117ti vis\u0173 \u0161ios pasakos element\u0173, ta\u010diau, kaip jau galima suprasti, svarbiausias filmo bruo\u017eas \u2013 ne\u012fmanomos meil\u0117s istorija, kuri vystoma tarp skirting\u0173 sluoksni\u0173 \u017emoni\u0173. Ir tai studijos \u201eDisney\u201c pasakose yra labai da\u017enas rei\u0161kinys. Kaip pavyzd\u012f galima pateikti tokias istorijas kaip \u201ePelen\u0117\u201c, \u201eAladinas\u201c, \u201eMa\u017eoji undin\u0117l\u0117\u201c, \u201ePokahonta\u201c ir t.t., kur skirting\u0173 pasauli\u0173 ar pasaul\u0117\u017ei\u016br\u0173 veik\u0117jai galiausiai patiria gra\u017eiausi\u0105 pasaulyje jausm\u0105 \u2013 meil\u0119.", "\u010cia meil\u0117 parodoma i\u0161 labai \u012fvairi\u0173 perspektyv\u0173 \u2013 kaip gydan\u010dioji meil\u0117, vienpus\u0117 ir netgi homoseksuali. D\u0117l pastarojo meil\u0117s pateikimo kilo daug nepasitenkinimo i\u0161 \u201esupermamy\u010di\u0173\u201c ir homofob\u0173, kuriems ne\u012ftiko pirmasis atviras \u201eDisney\u201c studijos LGBT persona\u017eas.", "Nuotaikingas ir be galo romanti\u0161kas pasakojimas neb\u016bt\u0173 toks geras, jei ne smag\u016bs veik\u0117jai, kurie sukuria atitinkamai ger\u0105 ir pasaki\u0161k\u0105 aur\u0105. Filme be princo Adamo ir Bel\u0117s yra daug kit\u0173, ger\u0173 ir puikiai \u012fgyvendint\u0173 heroj\u0173 kaip blogietis Gastonas ir j\u012f i\u0161 paskos lydintis LeFu. Tai antras geras \u0161io filmo duetas, kuris suteikia pasakai dar daugiau \u0161armo. Lumieras, Kogsvortas ir ponia Pots irgi prisideda prie filmo persona\u017e\u0173 pus\u0117s, kurie tobulai atkuria originalios juostos veik\u0117j\u0173 portretus. Taip pat jautriai pateikiamas Bel\u0117s t\u0117tis Morisas.", "Apibendrinus tai, k\u0105 teko matyti kino ekrane, filmas su\u017eavi elegancija ir pra\u0161matnumu. Tai labai gra\u017eus ir vertas kino sali\u0173 projektas, kuris gal ir netaps tokia pat klasika kaip animacinis 1991 met\u0173 projektas, bet \u0161iais metais \u2013 tai, be abejo, vienas magi\u0161kiausi\u0173 film\u0173.", "Specialieji efektai \u0161ioje studijos \u201eDisney\u201c juostoje tiesiog u\u017eburia. Ne vien d\u0117l to, jog jie puikiai priderinti prie nuostabi\u0173 filmo dekoracij\u0173 ir heroj\u0173 kostium\u0173, bet kartu d\u0117l tikrovi\u0161kumo jausmo, kuris yra labai akcentuojamas viso filmo metu. Tod\u0117l \u017ei\u016br\u0117ti \u0161\u012f film\u0105 trimat\u0117je erdv\u0117je yra dar didesnis malonumas, nei neseniai pasirod\u017eius\u012f studijos \u201eWarner Bros.\u201c blokbaster\u012f \u201eKongas: kaukol\u0117s sala\u201c. Grimo specialistai irgi pasidarbavo i\u0161 peties.", "Dainos filme taip pat su\u017eavi. Visgi tai savoti\u0161kas miuziklas, tod\u0117l dainos, kurias atlieka filmo herojai, po per\u017ei\u016bros dar ilgai skamba galvoje. Ta\u010diau labiausiai, \u017einoma, su\u017eavi Celine Dion daina \u201eHow Does a Moment Last Forever \u201c bei Johno Legendo ir Arianos Grande megahitas \u201eBeauty and the Beast\u201c. Be to, a\u0161tuoni\u0173 \u201eOskaro\u201c apdovanojim\u0173 laureato, kompozitoriaus Alano Menkeno para\u0161ytos muzikin\u0117s kompozicijos \u0161iam filmui tampa labai svarbiu \u012frankiu kuriant atitinkam\u0105 pasaki\u0161k\u0105 juostos atmosfer\u0105.", "Kameros darbas irgi pakeri, vien pama\u010dius \u012fsp\u016bdingai atrodan\u010di\u0105 pob\u016bvio scen\u0105 ir Bel\u0117s su Adamu \u0161ok\u012f. Be to, veiksmo scenose, kuri\u0173 filme taip pat yra, galima pasteb\u0117ti itin vaizd\u017eiai nufilmuotus kadrus, kurie sukelia ne\u012ftik\u0117tin\u0105 \u012ftampos jausm\u0105 s\u0117dint kino sal\u0117je ir \u017ei\u016brint \u0161\u012f film\u0105. Visgi pasakoms tai n\u0117ra b\u016bdinga. Garso monta\u017eas ir vaizdo monta\u017eas \u2013 be priekai\u0161t\u0173. Tvarkingai atrodantis filmas, kurio technin\u0117 pus\u0117 nenuvilia.", "Filme galima pamatyti daug puiki\u0173 aktori\u0173, ta\u010diau ne visiems buvo leista atskleisti savo talentus. B\u016btent toks kino grandas kaip Kevinas Kline\u2018as visi\u0161kai nebuvo i\u0161naudotas, tod\u0117l ir gavosi toks gan\u0117tinai paprastas, ma\u017eai ekraninio laiko turintis pasirodymas, nors pats jo herojus yra i\u0161ties puikus.", "Emma Watson, kuri\u0105 visi myli d\u0117l Hermionos \u012ekyr\u0117l\u0117s, pasirod\u0117 nuostabiai. Ir vaidyba gera, ir pasiruo\u0161imas vaidmeniui, o taip pat ir kit\u0173 talent\u0173 demonstravimas kaip dainavimas ir \u0161okiai. Jai nenusileido ir Danas Stevenas, atlik\u0119s Adamo rol\u0119. \u010cia vienas svarbiausi\u0173 aktoriaus pasirodym\u0173 karjeroje, tod\u0117l jis su juo susidorojo labai \u012ftikinamai.", "Juostos metu taip pat galime i\u0161girti ir \u017eymi\u0173 aktori\u0173 balsus kaip Emmos Thompson, Ewano Mcgregoro ir Iano McKelleno, kurie atliko kultinius animuotus persona\u017eus. Be to, puikiai su savo vaidmeniu susidorojo Luke\u2018as Evansas, suvaidin\u0119s Gaston\u0105. Tai vienas i\u0161 \u012fsimintiniausi\u0173 filmo heroj\u0173, kuris paperka savo charizma. Deja, bet to paties negalima pasakyti apie LeFu persona\u017eo atlik\u0117j\u0105 Josh\u0105 Gad\u0105. Nykus, nejuokingas ir net \u012fkyrus herojus.", "Be jau pamin\u0117t\u0173 aktori\u0173, filme pasirodo ir dar keli \u017einomi vardai kaip Stanley\u2018is Tucci, Hattie Morahan ir Audra McDonald.", "\u201eGra\u017euol\u0117 ir pabaisa\u201c \u2013 labai gra\u017ei, jausminga, kerinti savo i\u0161skirtinio gro\u017eio i\u0161ore studijos \u201eDisney\u201c pasaka, kurios varikliu tampa romanti\u0161kiausia ir be galo \u0161ilta istorija, kuri\u0105 i\u0161 naujo galima patirti did\u017eiuosiuose kino ekranuose. Be prabangos, kokybi\u0161kos technin\u0117s juostos pus\u0117s ir charizmati\u0161k\u0173 aktori\u0173, gauname dar ir puiki\u0105 galimyb\u0119 patirti nostalgijos jausm\u0105, prisimindami kultin\u012f 1991 met\u0173 film\u0105, kuris ir tapo did\u017eiausiu pamatu \u0161iai naujai \u201eGra\u017euol\u0117s ir pabaisos\u201c kino versijai."], "date": ["2017 m. kovo 17 d. 00:11"], "id": "74074774"},
{"url": "http://www.delfi.lt/veidai/kinas/emigrantai-pilnomis-salemis-pasitiko-zero-iii.d?id=73893158", "title": ["Emigrantai pilnomis sal\u0117mis pasitiko \u201eZero III\u201d"], "text": ["Dar \u0161iek tiek daugiau nei 2000 \u017ei\u016brov\u0173 apsilank\u0117 filmo seanse Norvegijoje.", "\u201eTies\u0105 sakant, buvo truput\u012f keista D. Britanijos kino teatruose matyti pilnas sales lietuvi\u0161kai kalban\u010di\u0173 \u017emoni\u0173. I\u0161 viso film\u0105 rod\u0117me 12-oje Airijos ir 22-ose D. Britanijos kino sal\u0117se, ir tikrai \u017einau, kad jos buvo u\u017epildytos ne vien\u0105 kart\u0105\u201d, - teigia \u201eZero III\u201d prodiuseris Donatas \u0160imukauskas.", "\u201ePrie\u0161 per\u017ei\u016br\u0105 ir po jos kalb\u0117jausi su lietuviais, i\u0161 \u0161i\u0173 pokalbi\u0173 ma\u010diau, kaip \u0161iltai buvo \u012fvertintas filmas. Kiekvienas juokas jame buvo suprastas, vadinasi, emigrantai n\u0117ra atitr\u016bk\u0119 nuo Lietuvos aktualij\u0173, jas seka, domisi\u201d, - sako prodiuseris.", "Po filmo seanso buvo gird\u0117ti lietuvi\u0173 replikos \u2013 \u201eSeniai tokio reik\u0117jo\u201d, \u201eLabai laiku\u201d, \u201eTokio ir lauk\u0117m\u201d, \u201eLabai juokingas\u201d ir kt.", "\u201eMes patys ne visk\u0105 esame patyr\u0119, kas parodoma filme, o \u0161ie \u017emon\u0117s kartais mat\u0117 ir patyr\u0117 daugiau, b\u016btent tai kai kuriems j\u0173 ir nul\u0117m\u0117 sprendim\u0105 emigruoti. Vienas i\u0161 pa\u0161nekov\u0173 pasak\u0117, kad filmas \u012frodo, jog yra viltis, kad Lietuvoje ka\u017ekas pasikeis \u012f ger\u0105, jei jau nebijoma vie\u0161ai apie tai kalb\u0117ti, jei apie tai E. V\u0117lyvis nebijo kurti film\u0173\u201d, - sak\u0117 D. \u0160imukauskas.", "Naujoje \u201eZero\u201c dalyje pamatysime pam\u0117gtus aktorius \u2013 Ing\u0105 Jankauskait\u0119, Ram\u016bn\u0105 Cic\u0117n\u0105, Rimant\u0119 Valiukait\u0119, Gyt\u012f Ivanausk\u0105, Mindaug\u0105 Papinig\u012f, K\u0119stut\u012f Jak\u0161t\u0105, Ram\u016bn\u0105 Rudok\u0105, Andri\u0173 Bialob\u017eesk\u012f ir kitus."], "date": ["2017 m. vasario 28 d. 14:05"], "id": "73893158"},
{"url": "http://www.delfi.lt/veidai/kinas/delfi-balsavimas-kas-jusu-nuomone-verciausi-oskaru-statuleliu.d?id=73821116", "title": ["DELFI balsavimas: kas, J\u016bs\u0173 nuomone, ver\u010diausi \u201eOskar\u0173\u201c statul\u0117li\u0173?"], "text": ["Lemting\u0105j\u0105 nakt\u012f bus i\u0161dalytos 24 statul\u0117l\u0117s: geriausiam aktoriui bei aktorei, antraplaniams aktoriams, geriausiam filmui, scenarijui, re\u017eisieriui, dainai, muzikiniam takeliui, kostiumams, animaciniam filmui ir daugybei kit\u0173.", "Dar sausio prad\u017eioje kino pasaulyje nugriaud\u0117jo dar vieni apdovanojimai \u2013 \u201eAuksiniai gaubliai\u201c. \u0160ie da\u017enai pavadinami \u201eOskar\u0173\u201c \u0161aukliais, tad da\u017enas tikina, jog jei filmui ar asmeniui itin pasisek\u0117 \u201eAuksini\u0173 gaubli\u0173\u201c apdovanojimuose, jis pelnytai gali tik\u0117tis s\u0117km\u0117s ir \u201eOskar\u0173\u201c nakt\u012f.", "O \u0161\u012fmet vykusios \u201eAuksini\u0173 gaubli\u0173\u201c dalybos be abejon\u0117s bus \u012fra\u0161ytos \u012f kino istorij\u0105. Apdovanojimuose statul\u0117les vien\u0105 po kitos \u0161lav\u0117si kino juosta \u201e", "\u201c (liet. \u201eKalifornijos svajos\u201c). Atsiimdami vien\u0105 i\u0161 apdovanojim\u0173 \u0161ios kino juostos k\u016br\u0117jai prisipa\u017eino, kad prad\u0117dami kurti miuzikl\u0105 n\u0117 negal\u0117jo \u012fsivaizduoti, kokia s\u0117km\u0117 jo laukia, tad tai, kas vyksta, jiems yra \u201eka\u017ekas i\u0161 fantastikos srities\u201c.", "Kod\u0117l \u0161i naktis bus \u012fra\u0161yta \u012f kino istorij\u0105? Iki \u0161iol tik vienam filmui yra pavyk\u0119 susi\u017eerti visus pagrindinius \u201egaublius\u201c \u2013 1975 metais rodytai juostai \u201eOne Flew Over the Cuckoo's Nest\u201c. T\u0105kart jos k\u016br\u0117jai atsi\u0117m\u0117 geriausio filmo, pagrindinio aktoriaus, aktor\u0117s, re\u017eisieriaus ir scenarijaus autoriaus \u201eAuksinius gaublius\u201c. Tiesa, tai tebuvo penki \u201egaubliai\u201c. Kino juosta \u201eKalifornijos svajos\u201c susi\u017e\u0117r\u0117 septynis apdovanojimus (daugiau apie ", ").", "\u201eOskar\u0173\u201c apdovanojimuose kino juosta \u201eKalifornijos svajos\u201c nominuota net 14-oje kategorij\u0173. Toki\u0105 s\u0117km\u0119 tarp nominant\u0173 buvo pavyk\u0119 pasiekti tik dviem filmams: daugelio atmintyje iki \u0161iol \u012fstrigusiam filmui \u201eTitanikas\u201c (1997 metai) ir kino juostai \u201eAll About Eve\u201c (1950 metai).", "Tad kvie\u010diame DELFI skaitytojus i\u0161reik\u0161ti savo nuomon\u0119 ir pasidalyti sp\u0117lion\u0117mis. Balsavimas bus sustabdytas sekmadienio vakar\u0105, o ar DELFI skaitytoj\u0173 nuomon\u0117 sutaps su ekspert\u0173, balsavusi\u0173 u\u017e \u201eOskar\u0173\u201c laureatus, su\u017einosime jau pirmadienio ryt\u0105, \u012fteikus paskutini\u0105j\u0105 \u201eOskaro\u201c statul\u0117l\u0119.", " "], "date": ["2017 m. vasario 21 d. 17:14"], "id": "73821116"},
{"url": "http://www.delfi.lt/veidai/kinas/erotineje-juostoje-penkiasdesimt-tamsesniu-atspalviu-isiamzinusi-d-johnson-pavargau-imituoti-seksa.d?id=73751662", "title": ["Erotin\u0117je juostoje \u201ePenkiasde\u0161imt tamsesni\u0173 atspalvi\u0173\u201c \u012fsiam\u017einusi D. Johnson: pavargau imituoti seks\u0105"], "text": ["Kol \u201ePenkiasde\u0161imt pilk\u0173 atspalvi\u0173\u201c fran\u010diz\u0117s gerb\u0117jai trina rankomis, kino ekranuose matydami seksualiosios Kim Basinger, vaidinan\u010dios Kristiano Gr\u0117jaus meilu\u017e\u0119 bei jaunosios kartos sekso simboliu vadinamos aktor\u0117 D. Johnson susid\u016brim\u0105, pastaroji tikina pavargusi vis\u0105 dien\u0105 filmavimo aik\u0161tel\u0117je imituoti seks\u0105. \u201e\u017dinoma, jog filmavimo aik\u0161tel\u0117je mes nesimylime. Ta\u010diau a\u0161 imituoju seks\u0105 ma\u017eiausiai septynias valandas per par\u0105 ir man tai nusibodo\u201c, - prisipa\u017eino \u0161iuo metu tik apie atostogas galinti svajoti aktor\u0117.", "Nepaisant nuovargio, interviu kitam leidiniui, \u017eurnalui Glamour, D. Johnson teig\u0117 nenorinti atsisakyti film\u0173, kuriuose yra atvir\u0173 sekso scen\u0173. \u201eKritikai tikina, jog vienintelis mano geb\u0117jimas \u2013 nusirengin\u0117ti, ta\u010diau neketinu to mesti, nors kino ekrane galiu daryti ir kitus dalykus. Pasirodymas \u201ePenkiasde\u0161imt pilk\u0173 atspalvi\u0173\u201c filmuose tapo geru mano karjeros startu \u2013 fran\u010diz\u0117s d\u0117ka atsid\u016briau pasaulyje, kuriame visada nor\u0117jau b\u016bti. Kod\u0117l staiga tur\u0117\u010diau \u201epersikvalifikuoti\u201c?\u201c, - tikino jauna moteris, besidid\u017eiuojanti Anastastijos Stil vaidmenimi. Nepaisant aktor\u0117s simpatij\u0173 \u0161iam persona\u017eui, D. Johnson prisipa\u017eino, jog nei vienas i\u0161 jos t\u0117v\u0173 vis dar nemat\u0117 pirmojo trilogijos filmo. \u201eJiems nejauku \u017ei\u016br\u0117ti \u012f tai - juk filme ne viena atvira sekso scena, o visa j\u0173 puok\u0161t\u0117\u201c, - intrigavo aktor\u0117.", "Vasario 10-\u0105j\u0105 kino ekranus Lietuvoje pasiek\u0119s antrasis trilogijos filmas \u201ePenkiasde\u0161imt tamsesni\u0173 atspalvi\u0173\u201c sugr\u012f\u017eta prie Anos ir Kristijano istorijos. Pirmosios dalies pabaigoje i\u0161siskyr\u0119 jiedu netrukus supranta, kad negali vienas be kito. Siekdamas susigr\u0105\u017einti mylim\u0105j\u0105, Kristijanas sutinka su Anos s\u0105lygomis ir apriboja savo seksualinius poreikius vardan normali\u0173, labiau tradicini\u0173 santyki\u0173.", "Ta\u010diau naujajame santyki\u0173 etape netrukus atsiranda ir nauj\u0173 problem\u0173. Anos d\u0117mesio ima siekti naujas jos vir\u0161ininkas D\u017eekas, taip sukeldamas Kristijano pavyd\u0105. Anos problemos \u012fsik\u016bnija dviejose moteryse i\u0161 mylimojo praeities. Dabartin\u0117 Kristijano verslo partner\u0117 Elena (akt. Kim Basinger) ka\u017ekada buvo toji moteris, kuri supa\u017eindino naiv\u0173 vaikin\u0105 su rafinuotais sekso \u017eaidimais. Negana to, \u012f Kristijano gyvenim\u0105 sugr\u012f\u017eta ir ankstesn\u0117 jo simpatija. Ar sugeb\u0117s mylimieji nugal\u0117ti i\u0161kilusias problemas ir surasti juos abu tenkinant\u012f santyki\u0173 recept\u0105?"], "date": ["2017 m. vasario 14 d. 12:05"], "id": "73751662"},
{"url": "http://www.delfi.lt/veidai/kinas/m-scorseses-dramoje-tyla-suvaidines-l-neesonas-prakalbo-apie-savo-ypatingus-rysius-su-dievu.d?id=73680420", "title": ["M. Scorseses dramoje \u201eTyla\u201c suvaidin\u0119s L. Neesonas prakalbo apie savo ypatingus ry\u0161ius su Dievu"], "text": ["\u201eDr\u0105siai galiu teigti, jog \u0161is filmas, \u0161is vaidmuo pakeit\u0117 mano likim\u0105. Tai ne \u0161iaip sau lengvo turinio juosta, kur \u0161audo ir gaudo. Man tai buvo itin svarbu, nes turiu ypatingus ry\u0161ius su Dievu, patyriau nema\u017eai situacij\u0173, kuomet supratau, jog jis tikrai egzistuoja. Tai \u2013 nepakartojama. Dabar mano misija keliauti ir skleisti Dievo g\u0117r\u012f, jo \u017eod\u012f\u201c, \u2013 sak\u0117 L. Neesonas.", "Naujausias 74-eri\u0173 M. Scorsese filmas \u201eTyla\u201c, kuris nominuotas \u201eOskarui\u201c u\u017e geriausi\u0105 kinematografij\u0105, pasakoja apie apie abejones ir vilt\u012f. Juostos, kuri jau pasiek\u0117 Lietuvos kino teatrus, veiksmas vyksta XVII am\u017eiuje. Istorin\u0117 drama pastatyta pagal 1966-\u0173j\u0173 met\u0173 japon\u0173 ra\u0161ytojo Shusaku Endo to paties pavadinimo \u0161edevr\u0105, 2007 m. i\u0161leist\u0105 ir lietuvi\u0173 kalba. Holivudo legenda M. Scorsese prisipa\u017eino, kad tai yra jo svajoni\u0173 projektas, kuriam jis ruo\u0161\u0117si beveik trisde\u0161imt met\u0173.", "\u201eDar tik d\u0117liodamas juostos \u0161trichus \u017einojau, jog pagrindiniam, T\u0117vo Fereiros vaidmeniui, labiausiai yra tinkamas Liamas. Pa\u017e\u012fstu j\u012f jau seniai ir \u017einau, koks jis dvasingas. Be to, niekam ne paslaptis, jog bet kuriam vaidmeniui \u0161is aktorius atsiduoda 150 procent\u0173\u201c, \u2013 pasakoja M. Scorsese.", "\u201eTyla\u201c pasakoja istorij\u0105 apie Portugalijos j\u0117zuit\u0173 \u0161ventik\u0105, t\u0117v\u0105 Fereir\u0105 (j\u012f vaidina L. Neesonas), kuris, skleisdamas krik\u0161\u010dionyb\u0117s tiesas Japonijoje, patenka \u012f samuraj\u0173 nelaisv\u0119. Pasklidus \u017einiai, jog kankinamas jis i\u0161si\u017ead\u0117jo tik\u0117jimo, \u012f Japonij\u0105 gelb\u0117ti savo mokytojo i\u0161keliauja du t\u0117vo Fereiros mokiniai \u2013 t\u0117vas Rodrigesas (akt. ", ") ir t\u0117vas Garup\u0117 (akt. Adamas Driveris). \u0160alyje, kurioje krik\u0161\u010dionyb\u0117 laikoma erezija ir yra \u012fmanoma tik pogrindyje, Rodrigesas ir Garup\u0117 susiduria su ne\u012fsivaizduojamu prie\u0161i\u0161kumu, \u017eiaurumu ir persekiojimu. Ar sugeb\u0117s du jaunuoliai i\u0161k\u0119sti k\u016bno ir dvasios skausm\u0105, likti i\u0161tikimi savo tik\u0117jimui ir savo Dievui?", "\u201e\u0160edevru\u201c, \u201emet\u0173 filmu\u201c, \u201eepiniu ir stulbinan\u010diu\u201c, \u201enepaprastu pasiekimu\u201c, \u201efilmu, kurio meld\u0117me\u201c ir kitais epitetais apib\u016bdinama istorin\u0117 drama \u201eTyla\u201c \u2013 jau Lietuvos kino teatruose.", "Filmo anonsas:"], "date": ["2017 m. vasario  7 d. 14:49"], "id": "73680420"},
{"url": "http://www.delfi.lt/veidai/kinas/m-mcconaughey-laikas-priimti-d-trumpa-kaip-naujaji-prezidenta.d?id=73680344", "title": ["M. McConaughey: laikas priimti D. Trump\u0105 kaip nauj\u0105j\u012f prezident\u0105"], "text": ["\u201eTaip, tai yra labai baisu, kai kurstoma tokia nesantaika ir prezidento administracija priima abejotinus sprendimus. Ta\u010diau at\u0117jo laikas apsikabinti, paspausti vieni kitiems rankas ir pasistengti, kad ateinantys ketveri metai b\u016bt\u0173 konstruktyv\u016bs\u201c, \u2013 ragina M. McConaughey.", "Neseniai visame pasaulyje vyk\u0119 moter\u0173 eityn\u0117s (Women\u2019s March) pademonstravo, kiek daug \u017emoni\u0173 visame pasaulyje nepritaria D. Trumpo i\u0161rinkimo ir jo politikai. Ta\u010diau M. McConaughey teigimu, protestai ir smurtas niekur nenuves, tod\u0117l dabar n\u0117ra kitos i\u0161eities, kaip tik susivienyti ir dirbti drauge taikos ir vis\u0173 \u017emoni\u0173 gerov\u0117s labui.", "\u201eKvie\u010diu net ir tuos, kurie principingai laikosi savo ir nepritaria naujojo prezidento veiksmams ir kalboms \u2013 duokime jam \u0161ans\u0105. Nes nieko nebepakeisime ir teks su D. Trumpu gyventi ketverius metus. Ma\u017eiausiai\u201c, \u2013 sako aktorius.", "M. McConaughey \u0161iuo metu keliauja po pasaul\u012f pristatin\u0117damas naujausi\u0105 savo juost\u0105, kuri jau rodoma ir Lietuvoje \u2013 nuotyki\u0173 dram\u0105 \u201eAuksas\u201c. \u010cia jis vaidina Ken\u012f Vels\u0105 \u2013 nauding\u0173j\u0173 i\u0161kasen\u0173 ie\u0161kotoj\u0105, patekus\u012f \u012f absoliut\u0173 nes\u0117kmi\u0173 ruo\u017e\u0105. Griebdamasis paskutinio \u0161iaudo, Velsas i\u0161vyksta \u012f Indonezijos d\u017eiungles, kuriose jam pagaliau nusi\u0161ypso s\u0117km\u0117. Kartu su pa\u017e\u012fstamu geologu vyras aptinka aukso telkin\u012f, kuris, pana\u0161u, gali b\u016bti did\u017eiausias \u017emonijos istorijoje. Pasklidus gandui, aukso ima gvie\u0161tis visi, kas netingi \u2013 pradedant vietos kariuomene, baigiant Volstryto rykliais. Ta\u010diau did\u017eiausia staigmena j\u0173 vis\u0173 dar laukia prie\u0161 akis.", "Kadrai i\u0161 filmo:", "Filmo anonsas:"], "date": ["2017 m. vasario  8 d. 08:58"], "id": "73680344"},
{"url": "http://www.delfi.lt/veidai/kinas/betmena-suvaidines-b-affleckas-naujasis-lego-betmenas-kur-kas-kietesnis-uz-manaji.d?id=73687520", "title": ["Betmen\u0105 suvaidin\u0119s B. Affleckas: naujasis \u201eLEGO Betmenas\u201c \u2013 kur kas kietesnis u\u017e man\u0105j\u012f"], "text": ["\u201eKai ruo\u0161iausi Betmeno vaidmeniui, daug d\u0117mesio skyriau fiziniam pasirengimui, koviniams veiksmams tobulinti ir pana\u0161iai. O \u0161iam LEGO \u017emogeliukui u\u017etenka tik juodojo Betmeno kostiumo ir s\u0105mojo. Pavyd\u017eiu jam, jis kur kas kietesnis u\u017e man\u0105j\u012f heroj\u0173\u201c, \u2013 juokiasi B. Affleckas.", "Jam pritaria ir filmo re\u017eisierius Chrisas McKay\u2019us. Pasak k\u016br\u0117jo, buvo siekiama sukurti tok\u012f superheroj\u0173, kuris patikt\u0173 ir vaikams, ir juos atlyd\u0117jusiems suaugusiems.", "\u201eKai kuriuos s\u0105mojus supras tik suaugusieji, toks buvo m\u016bs\u0173 sumanymas. Norime, kad t\u0117veliai nemiegot\u0173 kino teatr\u0173 k\u0117d\u0117se, o m\u0117gaut\u0173si animacine juosta ne ma\u017eiau u\u017e vaikus\u201c, \u2013 sako jis.", "Juost\u0105 puikiai \u012fvertino ir kino kritikai. Ji gavo net 98 proc. teigiam\u0173 atsiliepim\u0173 specialiame kino vertintoj\u0173 portale \u201eRotten Tomatoes\u201c.", "Lietuvi\u0161kai film\u0105 \u012fgarsino \u017einomi aktoriai \u2013 ", " (Betmenas), Algirdas Dainavi\u010dius (D\u017eokeris), ", " (Supermenas), Vytas Ra\u0161imas (Daktaras), Petras Venslova (Albertas), Benita Vasauskait\u0117 (Harl\u0117 Kvin), Joana \u010ci\u017eauskait\u0117 (Barbara), Vidas Petkevi\u010dius (Komisaras Gordonas), Marcel\u0117 Zikarait\u0117 (Kompiuteris Betmeno namuose), Adel\u0117 Teresi\u016bt\u0117 (Moteris Kat\u0117), Dainius Jankauskas (Robinas).", "Speciali\u0173j\u0173 animacini\u0173 efekt\u0173 kupinas filmas \u201eLEGO Betmenas. Filmas\u201c \u012f Lietuvos vaik\u0173 \u0161irdis ir kino teatr\u0173 ekranus atkeliauja jau vasario 10 dien\u0105.", "\u0160tai juostos anonsas:"], "date": ["2017 m. vasario  8 d. 10:58"], "id": "73687520"},
{"url": "http://www.delfi.lt/veidai/kinas/r-cicenas-apie-vaidmeni-zero-iii-sunkiausia-buvo-smurto-scena-tualete.d?id=73689706", "title": ["R. Cic\u0117nas apie vaidmen\u012f \u201eZero III\u201d: sunkiausia buvo smurto scena tualete"], "text": ["\u201eA\u0161 pats \u201eZero III\u201d jau ma\u010diau du kartus. Pirm\u0105 kart\u0105 per premjer\u0105, kada jaudulys \u0117m\u0117 vir\u0161\u0173. Antr\u0105 kart\u0105 jau ramiai atsipalaidav\u0119s pa\u017ei\u016br\u0117jau, ir patiko dar labiau, nes atrandi daugiau dalyk\u0173. Tiesa, antr\u0105 kart\u0105 ir savo klaid\u0173 daugiau pastebi. Esu gird\u0117j\u0119s toki\u0105 teorij\u0105, kad norint pails\u0117ti, reikia t\u0105 pat\u012f film\u0105 \u017ei\u016br\u0117ti daug kart\u0173, nes tada tavo smegenys, jau \u017einodamos siu\u017eet\u0105, ilsisi. Tod\u0117l ir sakau \u2013 eikite \u012f film\u0105 po 10 kart\u0173, pails\u0117site\u201d, - si\u016bl\u0117 R. Cic\u0117nas.", "\u201eVisi gyr\u0117 ir prigyr\u0117 t\u0105 V\u0117lyv\u012f, bet nenusibosta girti, nes viskas buvo labai profesionalu, auk\u0161\u010diausiame lygyje. Jis vienas i\u0161 t\u0173 re\u017eisieri\u0173, su kuriuo norisi dirbti. Man tai buvo netik\u0117ta, nes anks\u010diau nebuvau su juo susid\u016br\u0119s. Malonumas susimai\u0161\u0117 su komandos atsakingu, ir, manau, filme tai matosi. Bent jau a\u0161 matau\u201d, - sak\u0117 aktorius.", "\u201eMatosi, kad dirba profesional\u0173 komanda, viskas padaryta labai gerai \u2013 visi efektai, avarijos, vien moter\u0173 mu\u0161tyn\u0117s ko vertos. Pirm\u0105 kart\u0105 Lietuvoje tokios, tobulai mu\u0161\u0117si, prakti\u0161kai \u201eKill Bill\u201d, - palygino R. Cic\u0117nas.", "Pasak jo, jam pa\u010diam sunkiausia buvo smurto scena tualete. \u201eMane ten primu\u0161\u0117, ir nebuvo joki\u0173 kompiuterini\u0173 efekt\u0173, tod\u0117l nebuvo lengva suvaidinti\u201d, - teig\u0117 aktorius.", "\u201eA\u0161 \u0161iame filme matau daug \u017einom\u0173 veik\u0117j\u0173 prototip\u0173 \u2013 \u017einiasklaidos, politikos ir kit\u0173. Manau, daugelis gal\u0117s atpa\u017einti save. Ir ka\u017ekas atpa\u017eins pa\u010dius skandalus, pavaizduotus filme \u2013 o gal jie tokie ir buvo, kas \u017eino?\u201d, - retoti\u0161kai klaus\u0117 R. Cic\u0117nas.", "Naujausia E. V\u0117lyvio kino juosta palie\u010dia politikos, \u017einiasklaidos ir verslo ry\u0161i\u0173 tem\u0105 \u2013 korupcija, cinizmas, pinigai ir aistra bus tik kelios nuod\u0117m\u0117s, i\u0161 kuri\u0173 suplakta \u0161i juodoji komedija. Naujoje \u201eZero\u201c dalyje pamatysime pam\u0117gtus aktorius \u2013 Ing\u0105 Jankauskait\u0119, Ram\u016bn\u0105 Cic\u0117n\u0105, Rimant\u0119 Valiukait\u0119, Gyt\u012f Ivanausk\u0105, Mindaug\u0105 Papinig\u012f, K\u0119stut\u012f Jak\u0161t\u0105, Ram\u016bn\u0105 Rudok\u0105, Andri\u0173 Bialob\u017eesk\u012f ir kitus."], "date": ["2017 m. vasario  8 d. 12:41"], "id": "73689706"},
{"url": "http://www.delfi.lt/veidai/kinas/galaktikos-sergetojai-sulauke-pastiprinimo.d?id=73691542", "title": ["Galaktikos serg\u0117tojai sulauk\u0117 pastiprinimo"], "text": ["I\u0161skirtinis Vino Dieselio vaidmuo Gr\u016btas, kuris pirmoje filmo dalyje tapo ma\u017eyliu, ir toliau pasi\u017eymi labai taiklia i\u0161kalba. Pana\u0161u, kad ir antroje filmo dalyje bus galima i\u0161girsti vien\u0105 vienintel\u0119 \u0161io persona\u017eo fraz\u0119 \u2013 \u201eA\u0161 esu Gr\u016btas\u201c. Pasigirsta vis daugiau kalb\u0173, kad ma\u017eylis Gr\u016btas gali sulaukti net atskiro \u201eMarvel\u201c filmo.", "Filmo anonsas parodo daugyb\u0119 u\u017euomin\u0173 ir smulkmen\u0173, ko gali tik\u0117tis gerb\u0117jai. Nuo jaudinan\u010dios \u012ftampos iki kosmini\u0173 kov\u0173, ta\u010diau niekas neatrodo taip gundan\u010diai kaip ne\u012ftik\u0117tinai mil\u017eini\u0161ka patranka, pritvirtinta prie Gomoros peties. Nebent \u010diuptuv\u0173 nestokojantis giganti\u0161kas ateivis, kur\u012f Draksas pasiry\u017e\u0119s \u012fveikti plikomis rankomis.", "\u201eMarvel\u201c neb\u016bt\u0173 \u201eMarvel\u201c, jei neinvestuot\u0173 \u012f specialiuosius efektus. T\u0105 pat\u012f galima pasakyti apie muzikin\u012f takel\u012f. Kaip ir pirmoje filmo dalyje, anonse u\u017etenka i\u0161girsti Fleetwood Mac dain\u0105 \u201eThe Chain\u201c, kad \u012fsitikintum, jog naujasis garso takelis pretenduos \u012f daugiau nei vien\u0105 apdovanojim\u0105.", "Nors \u201eMarvel\u201c studijos vadovas Kevin Feige yra link\u0119s kiekvienam projektui parinkti kardinaliai skirting\u0105 re\u017eisieri\u0173, d\u0117l ko egzistuoja \u0161i\u0173 film\u0173 \u0161vie\u017eumas, James Gunn liko re\u017eisuoti jau antr\u0105j\u012f \u201eMarvel\u201c heroj\u0173 ir \u201eGalaktikos serg\u0117toj\u0173\u201c film\u0105.", "Puikus \u201eMarvel\u201c ir \u201eDisney\u201c bendradarbiavimo vaisius, \u201eGalaktikos serg\u0117tojai. II dalis\u201c, sugr\u012f\u017eta \u012f kino teatrus baland\u017eio 28 d.", "Filmo anonsas:"], "date": ["2017 m. vasario  8 d. 13:31"], "id": "73691542"},
{"url": "http://www.delfi.lt/veidai/kinas/filmo-dzonas-vikas-2-recenzija-zanro-sedevras-kuri-perspjauti-bus-labai-nelengva.d?id=73692838", "title": ["Filmo \u201eD\u017eonas Vikas 2\u201c recenzija: \u017eanro \u0161edevras, kur\u012f perspjauti bus labai nelengva"], "text": ["Susidoroj\u0119s su rus\u0173 mafija, D\u017eonas Vikas ir v\u0117l gyvena ram\u0173 normalaus \u017emogaus gyvenim\u0105. Ta\u010diau jo ramyb\u0117 negali t\u0119stis ilgai, \u017einant, kuo jis buvo praeityje. Vien\u0105 dien\u0105 pra\u0161ydamas pagalbos \u012f j\u012f kreipiasi buv\u0119s kolega, kuris turi plan\u0105 u\u017egrobti \u201eTarptautin\u0119 \u017eudik\u0173 organizacij\u0105\u201c.", "D\u017eonas negali atsakyti savo bi\u010diuliui, tod\u0117l jam tenka sugr\u012f\u017eti ir \u012frodyti visiems, jog neveltui jo pravard\u0117 \u201eBaba jaga\u201c.", "Kai prie\u0161 kelet\u0105 met\u0173 \u012f kino ekranus atkeliavo pirmoji \u201eD\u017eono Viko\u201c dalis, net negal\u0117jau \u012fsivaizduoti, jog jis taps vienu i\u0161 mano pa\u010di\u0173 m\u0117gstamiausi\u0173 ir geriausi\u0173 kada nors matyt\u0173 veiksmo film\u0173. Juosta savo kokybe pranoko geriausius \u017eanro atstovus ir kartu primin\u0117 kultinius devintojo de\u0161imtme\u010dio projektus, ypa\u010d vien\u0105 i\u0161 geriausi\u0173 vis\u0173 laik\u0173 susi\u0161audym\u0173 film\u0173, 1989 met\u0173 Johno Woo pasidid\u017eiavim\u0105 \u201eSamdomas \u017eudikas\u201c.", "Belaukiant antros dalies, l\u016bkes\u010diai buvo labai dideli, bet kartu jau\u010diau didel\u0119 baim\u0119, nes, kaip \u017einome, da\u017enai su ger\u0173 film\u0173 t\u0119siniais b\u016bna standartin\u0117 situacija \u2013 prat\u0119simas savo kokybe nusileid\u017eia originalui.", "\u017dinoma, yra ir i\u0161im\u010di\u0173, kaip \u201eSvetimi\u201c, \u201eTerminatorius 2: Paskutinio teismo diena\u201c, \u201eReidas 2\u201c, \u201e\u017dmogus-voras 2\u201c, \u201e", ": V Epizodas \u2013 Imperija kontratakuoja\u201c , \u201eTamsos riteris\u201c ir \u201e", ": \u017diemos karys\u201c, bet j\u0173 tiek ma\u017eai, jog da\u017eniausiai tenka nusivilti belaukiant m\u0117gstamo filmo t\u0119sinio.", "Ir tikrai, prie\u0161 antrosios \u201eD\u017eono Viko\u201c dalies per\u017ei\u016br\u0105 net negal\u0117jau pagalvoti, jog \u0161i juosta ne tik pranoks pirmtak\u0105, bet ir stos \u0161alia pamin\u0117t\u0173 vis\u0173 laik\u0173 geriausi\u0173 film\u0173 t\u0119sini\u0173.", "Tiek pirma, tiek antra dalis nepasi\u017eymi labai \u012fmantriomis ir intelektualiomis istorijomis, ta\u010diau patys pasakojimai yra labai \u012ftraukiantys. Net nepastebi, kaip per\u017ei\u016bros metu prab\u0117ga laikas. Did\u017eiausias pliusas - veiksme, kuris sudaro svarb\u0173 \u0161i\u0173 juost\u0173 pamat\u0105.", "Jeigu galvojate, kad veiksmo scen\u0173 vir\u0161\u016bn\u0117 buvo pirmoje juostoje, tai teks maloniai nustebti. Antrame filme veiksmas ne tik kokybi\u0161kiau pateiktas, bet jo \u017eymiai daugiau, tad beveik ne\u012fmanoma atitraukti aki\u0173 nuo meistri\u0161kai pateikt\u0173 veiksmo scen\u0173 su \u012ftikinan\u010diai atrodan\u010diomis kov\u0173 ir susi\u0161audym\u0173 scenomis.", "\u010cia kaip \u201ePa\u0161\u0117l\u0119s Maksas: \u012ft\u016b\u017eio kelias\u201c \u2013 vis\u0105 per\u017ei\u016br\u0105 s\u0117di i\u0161si\u017eioj\u0119s, nes ne\u017einai, kuo dar gali nustebinti filmo k\u016br\u0117jai.", "Veiksmas susideda i\u0161 keli\u0173 etap\u0173. Pirmasis i\u0161 j\u0173 \u2013 mu\u0161tyn\u0117s. Taip, \u010dia n\u0117ra idealiai atrodan\u010di\u0173 antrojo \u201eReido\u201c susid\u016brim\u0173, kurie primint\u0173 kung fu balet\u0105, bet nuo to tik geriau, nes visos scenos, kuriose veik\u0117jams tenka naudotis kum\u0161\u010diais, pateiktos i\u0161 labai tikrovi\u0161kos perspektyvos.", "Ir \u010dia suprantama, kod\u0117l mu\u0161tyni\u0173 scenos atrodo taip tikrovi\u0161kai. Prie projekto dirbo konsultantai i\u0161 speciali\u0173j\u0173 paj\u0117g\u0173, kurie pad\u0117jo pastatyti visas kov\u0173 scenas taip, jog jos nekelt\u0173 \u0161ypsenos \u017ei\u016brovams. Ir tai nuostabu, kai brutalios ir gan\u0117tinai grubiai turin\u010dio atrodyti snukiadau\u017eio scenos pateikiamos taip esteti\u0161kai, jog nesinori, kad jos pasibaigt\u0173.", "Antruoju etapu tampa susi\u0161audymai, kurie tokie i\u0161radingi, jog retai kokiame nors filme pamatysi taip \u012fdomiai ir originaliai sukaltas susi\u0161audymo scenas. \u012e galv\u0105 ateina tik 1995 met\u0173 Michaelo Manno filmas \u201eKar\u0161tis\u201c, paskutinioji \u201eRembo\u201c dalis, \u201eAndrenalinas\u201c su Jasonu Stathamu, brazil\u0173 veiksmo filmas \u201eElitinis b\u016brys 2\u201c ir Johno Woo juostos \u201eSamdomas \u017eudikas\u201c bei \u201eKietai virti\u201c.", "Ir \u201eD\u017eonas Vikas 2\u201c pranoksta \u0161iuos pamin\u0117tus filmus. Tiesiog nepriekai\u0161tingai pateikiamas vaizdas, kuris sukelia \u012ftampos jausm\u0105 kiekvienoje rodomoje scenoje.", "Tre\u010diuoju ir paskutiniu etapu tampa automobili\u0173 scenos. Pirmame filme D\u017eonas Vikas smagiai pasiva\u017ein\u0117jo \u017eudydamas savo aukas, ta\u010diau tai, k\u0105 jis i\u0161darin\u0117ja t\u0119sinyje... Tai reikia pamatyti savo akimis.", "Ir, kalbant apie automobilius, labai dideliu pliusu tampa tai, jog k\u016br\u0117jai nepasi\u0161iuk\u0161lino ir v\u0117l \u017ei\u016brovus d\u017eiugino klasikiniais ir galingais sportiniais \u201emuscle car\u201c automobiliais. Be\u017ei\u016brint \u012f t\u0173 automobili\u0173 galimybes ekrane galima labiau susijaudinti nei nuo pusnuogi\u0173 gra\u017euoli\u0173, viliojan\u010di\u0173 savo kar\u0161tais k\u016bnais.", "Heroj\u0173 filme dar daugiau nei j\u0173 buvo pirmoje juostoje, bet jie, kaip ir originaliame filme, buvo tik tam, kad gal\u0117t\u0173 dar labiau supa\u017eindinti \u017ei\u016brov\u0105 su paslaptinguoju D\u017eonu Viku ir jo praeitimi. Antrame filme atskleid\u017eiama dar daugiau detali\u0173 apie buvusio samdomo \u017eudiko praeit\u012f, tod\u0117l jo portretas tampa savoti\u0161ka d\u0117lione, kuri pasipildo su kiekviena nauja dalimi.", "Dabar tenka laukti tre\u010dios ir finalin\u0117s dalies, kurioje, tik\u0117tina, bus atskleistos visos \u0161io bebaimio \u017eudiko paslaptys. Bet, jeigu kalb\u0117tume apie kitus persona\u017eus, tai verta i\u0161skirti seksuali\u0105j\u0105 Ares\u0119, kuri visos juostos metu tiesiog \u017eib\u0117jo savo kietumu, o taip pat Bover\u012f King\u0105, kuris suteik\u0117 filmui prasm\u0117s ir tur\u0117jo nema\u017eos \u012ftakos siu\u017eetinei t\u0119sinio istorijos linijai. Filme taip pat sulaukiame ir sen\u0173 bi\u010diuli\u0173, kaip Aurelijas ir Vinstonas.", "Esu mat\u0119s \u0161imtus veiksmo film\u0173, atkeliavusi\u0173 i\u0161 JAV, Europos, Azijos ir Piet\u0173 Amerikos, tod\u0117l galiu dr\u0105siai sakyti, jog \u201eD\u017eonas Vikas 2\u201c \u2013 ne tik vienas geriausi\u0173 vis\u0173 laik\u0173 veiksmo film\u0173, vienas geriausi\u0173 samdom\u0173 \u017eudik\u0173 temos film\u0173, bet ir geriausias JAV i\u0161leistas susi\u0161audym\u0173 filmas, kok\u012f tik teko matyti. Tai tikras \u017eanro \u0161edevras, kur\u012f perspjauti bus labai nelengva.", "Koks b\u016bt\u0173 nepriekai\u0161tingai atrodantis veiksmo planas, jeigu ne nuostabi technin\u0117 pus\u0117? Filme buvo panaudota labai ma\u017eai kompiuterini\u0173 efekt\u0173, tod\u0117l beveik viskas buvo kuriama nat\u016braliai, padedant kaskadininkams. D\u0117l to didel\u0117 pagarba filmo re\u017eisieriui, kuris, nor\u0117damas pristatyti kuo tikrovi\u0161kesn\u012f vaizd\u0105, atsisak\u0117 naudoti taip Holivude pam\u0117gt\u0105 CGI.", "Filmo spalv\u0173 palet\u0117 labai patraukli, tokia tamsi, suteikianti reikiamos atmosferos filmui, lyg tai b\u016bt\u0173 koks nors erotinis filmas, kuriam reikia intymiai atrodan\u010dios visumos. Galima sakyti, jog tai savoti\u0161ka erotika berniukams, kuriems patinka brutaliai atrodantis veiksmas ir rimti \u017eaid\u0117jai su mirt\u012f ne\u0161an\u010diais \u017eaislais. Taip pat akis \u017eavi grimas, heroj\u0173 kostiumai ir bendros dekoracijos. Antroje dalyje viskas atrodo pra\u0161matniau.", "Operatoriaus darbas ne\u012fkainojamas, tod\u0117l d\u0117l kruop\u0161\u010diai ap\u010diuopt\u0173 juostos moment\u0173, visos pad\u0117kos atitenka \u017emogui, stovin\u010diam u\u017e kameros \u2013 operatoriui Danui Laustsenui, kuris 2015 metais mus d\u017eiugino Guillermo Del Toro filme \u201ePurpurin\u0117 kalva\u201c. Tiesiog nepriekai\u0161tingai atliktas darbas ties kiekviena veiksmo scena. Lyg tai b\u016bt\u0173 paleist\u0173 kulk\u0173 baletas.", "Muzikin\u0117 filmo dalis \u2013 atskira tema. Prisiminkime nuostab\u0173 pirmosios dalies garso takel\u012f, kuris suteik\u0117 filmui ir visoms rodomoms scenoms savito \u017eavesio. Tai \u010dia situacija yra lygiai tokia pati. \u2013 visi muzikiniai k\u016briniai tiesiog tobulai priderinti prie kiekvienos rodomos scenos. Vienas malonumas steb\u0117ti, kai D\u017eonas Vikas ta\u0161ko savo prie\u0161ams smegenis ir jam t\u0105 darant groja puiki daina.", "Garso monta\u017eas vertas \u201eOskaro\u201c. \u017dinoma, jis jo negaus, nes da\u017eniausiai JAV kino meno ir mokslo akademij\u0105 su\u017eavi \u0161iek tiek kitokio pob\u016bd\u017eio filmai, bet reikia pripa\u017einti, jog d\u0117ka sustiprinto garso, visos scenos tampa dar \u012ftikinamesn\u0117s ir \u017eymiai brutalesn\u0117s. Tas \u0161\u016bvi\u0173 garsas... kaip muzika ausims. Taip pat gerai buvo pasidarbuota ir ties monta\u017eu. Labai skland\u017eiai pasakojama istorija, kuri nuo prad\u017eios iki galo \u012ftraukia.", "Paskutiniais metais ", " ne itin d\u017eiugino mus savo pasirodymais kine, tod\u0117l j\u012f galima sutapatinti su pa\u010diu D\u017eonu Viku, kuris 2014 metais lyg ir gr\u012f\u017eo, bet nelabai u\u017etikrintai, ta\u010diau jau 2017 metais jis gr\u012f\u017eo galutinai. Taip ir su \u0161io aktoriaus karjera, kuri po \u0161io filmo pasirodymo kinuose \u012fgaus nauj\u0105 kv\u0117pavim\u0105.", "Kaip ir pirmame filme, taip ir \u0161iame, Keanu Reevesas demonstruoja labai puikius fizinius duomenis, nes, kaip \u017einia, jis atliko visus kaskadinius triukus pats, be dubleri\u0173 pagalbos. I\u0161 vaidybos pus\u0117s \u2013 daug tik\u0117tis nereikia. Aktoriui pavyko sukurti \u0161altai atrodant\u012f, \u012ftikinant\u012f, charizmati\u0161k\u0105 persona\u017e\u0105.", "Antraplaniuose vaidmenyse pasirodo nema\u017eai \u017einom\u0173 veid\u0173, bet did\u017eiausias d\u0117mesys atitenka Lawrence\u2018ui Fishbourne\u2018ui. Taip, \u201eMatricos\u201c duetas v\u0117l kartu. Visai neblogas persona\u017eas, o ir aktorius gan\u0117tinai \u012fdomiai j\u012f pateik\u0117.", "Be to, filmas tapo dar gra\u017eesnis, nes jame pasirod\u0117 seksualioji Ruby Rose. Kaip aktor\u0117 ji gal ir niekam tikusi, bet kaip moteris \u2013 tobula. Be jos filme galima pamatyti Common\u0105, Peter\u012f Stormate\u2018\u0105, Ian\u0105 McShane\u2018\u0105, Bridget Moynahan, John\u0105 Leguizam\u0105 ir Lance\u2018\u0105 Reddick\u0105.", "\u201eD\u017eonas Vikas 2\u201c \u2013 tikr\u0173 tikriausias veiksmo \u017eanro \u0161edevras, kuris savo nepriekai\u0161tingu pateikimu pranoksta geriausius kada nors sukurtus susi\u0161audym\u0173 filmus. Kupinas i\u0161radingo veiksmo, kvap\u0105 gniau\u017ean\u010di\u0173 persona\u017e\u0173 susid\u016brim\u0173, brutaliai atrodan\u010di\u0173 scen\u0173 ir esteti\u0161kai pateikto smurto, naujas Chado Stahelskio filmas tampa neu\u017emir\u0161tamu nuotykiu kino sal\u0117je, kur\u012f lydi nesibaigiantis \u012ftampos poj\u016btis kiekvienoje rodomoje scenoje.", "Filmo anonsas:"], "date": ["2017 m. vasario  8 d. 14:57"], "id": "73692838"},
{"url": "http://www.delfi.lt/veidai/kinas/filmo-penkiasdesimt-tamsesniu-atspalviu-recenzija-vienas-is-tu-atveju-kai-jauciama-svetima-geda.d?id=73701050", "title": ["Filmo \u201ePenkiasde\u0161imt tamsesni\u0173 atspalvi\u0173\u201c recenzija: vienas i\u0161 t\u0173 atvej\u0173, kai jau\u010diama svetima g\u0117da"], "text": ["Negalintis pamir\u0161ti Anastasijos, Kristianas Gr\u0117jus bando j\u0105 susigr\u0105\u017einti pa\u017ead\u0117damas, jog jis d\u0117l jos ne tik nuvers kalnus, bet ir pakeis savo gyvenimo b\u016bd\u0105. Milijardierius atskleid\u017eia mylimajai savo tamsi\u0105j\u0105 pus\u0119, leid\u017eia susipa\u017einti su jo nelengva praeitimi ir tuo pa\u010diu dar labiau pavergia naivi\u0105 ir j\u012f \u012fsimyl\u0117jusi\u0105 mergin\u0105. Tik ar Anastasija i\u0161laikys visus b\u016bsimus i\u0161bandymus, kuriuos jai paruo\u0161\u0117 ponas Gr\u0117jus?", "2015 metais pasirod\u017eius pirmajai daliai, visame pasaulyje buvo gerinami lankymo rekordai. \u017dinoma, tai neaplenk\u0117 ir Lietuvos, tod\u0117l per dien\u0105 buvo rodoma po dvide\u0161imt seans\u0173 beveik kiekviename kino teatre, kad tik b\u016bt\u0173 galima patenkinti visas moteris, kurios nor\u0117jo kuo grei\u010diau \u012fvertinti ra\u0161ytojos ", " knygos ekranizacij\u0105.", "Kaip jau galima suprasti, publika rinkosi tikrai i\u0161skirtin\u0117. Niekada savo ap\u017evalgose neaptarin\u0117ju \u017ei\u016brov\u0173, nes manau, kad tai n\u0117ra eti\u0161ka, bet \u0161\u012fkart tiesiog negaliu pratyl\u0117ti.", "Marozams arba intelekto nesu\u017ealotiems individams, kuri\u0173 da\u017eniausia pramoga tampa alaus gurk\u0161nojimas laiptin\u0117je u\u017ekandant saul\u0117gr\u0105\u017eomis, yra sukurtas \u201eNusikalt\u0117lis\u201c (angl. \u201eThe Offender\u201c). \u010cia yra analogi\u0161ka situacija su tuo niekam tikusiu filmu (jeigu j\u012f galima pavadinti filmu), tik skirta dailiosios lyties atstov\u0117ms.", "Nesu seksistas, esu \u017emogus, kuris puikiai moka atskirti, kai \u017ei\u016brovams yra brukamos tokios neskoningos ir apgail\u0117tinai sure\u017eisuotos nes\u0105mon\u0117s, kaip antroji \u201ePenkiasde\u0161imt pilk\u0173 atspalvi\u0173\u201c dalis. Palyginus t\u0119sin\u012f su pirmuoju filmu, pirmas yra visai \u017ei\u016brimas.", "Ir viskas tod\u0117l, jog antrosios dalies re\u017eisieriumi tapo vyras, kurio darb\u0105 kontroliavo savo erotin\u0117se fantazijose paskendusi knyg\u0173 ra\u0161ytoja E. L. James. B\u016btent jos kontrol\u0117 ir noras dominuoti visame k\u016brybiniame procese prived\u0117 iki to, jog pirmosios dalies k\u016br\u0117ja Sam Taylor-Johnson tur\u0117jo pasitraukti i\u0161 re\u017eisier\u0117s pareig\u0173.", "Tiesiog juokinga, kai \u017emogus, neturintis nieko bendro su kino pasauliu, priver\u010dia paklusti vis\u0105 kino studij\u0105 \u201eUniversal Pictures\u201c. Ir dar bent jau b\u016bt\u0173 d\u0117l ko. O \u010dia d\u0117l knygos, populiarios tarp nam\u0173 \u0161eimininki\u0173, senmergi\u0173 ir sekso i\u0161tro\u0161kusi\u0173 matron\u0173, kuri\u0173 jau seniai nepatenkina joks vyras.", "Galima tik \u012fsivaizduoti, koks galb\u016bt neblogas filmas b\u016bt\u0173 gav\u0119sis, jeigu prie jo savo pir\u0161t\u0173 neb\u016bt\u0173 priki\u0161usi bestseleriu tapusios trilogijos autor\u0117. Visgi Holivude dirba ne idiotai, tod\u0117l pakoregavus scenarij\u0173, pakeitus bendr\u0105 istorij\u0105 ir ka\u017ekiek kita linkme nukreipus \u012fvykius, b\u016bt\u0173 galima i\u0161 niekam tikusios istorijos padaryti paken\u010diam\u0105. Bet to ne\u012fvyko, nes ra\u0161ytoja neleido nieko keisti.", "Belaukiant \u0161io filmo, o jo laukiau tik i\u0161 sportinio intereso, nes ne\u012fstengiau perskaityti antrosios knygos, tik\u0117jausi bent jau ka\u017eko \u012fdomesnio, nes tenka pripa\u017einti, jog filmo anonsas netgi suintrigavo. Buvo galima pagalvoti, jos \u017ei\u016brov\u0173 lauks detektyvas, ar net trilerio brai\u017e\u0105 turinti drama.", "Ta\u010diau prasid\u0117jus filmui jau po pirm\u0173 dvide\u0161imties rodymo minu\u010di\u0173 buvo galima suprasti, kad nieko pana\u0161aus mes nesulauksime. Ir taip, per pirmas dvide\u0161imt minu\u010di\u0173 aplank\u0117 toks nuobodulys, jog nor\u0117josi tiesiog i\u0161eiti lauk.", "Rimtai, net serialas \u201eMoterys meluoja geriau\u201c, u\u017e kur\u012f visa k\u016brybin\u0117 komanda tur\u0117t\u0173 degti pragare, turi geresni\u0173 istorij\u0173, nei \u0161is kli\u0161i\u0173 ir l\u0117k\u0161t\u0173 dialog\u0173 rinkinys.", "Jeigu jau pra\u0161nekome apie pokalbius, tai noriu priminti toki\u0105 li\u016bdnai pagars\u0117jusi\u0105 sag\u0105 \u201eSaul\u0117lydis\u201c, kuri, kaip visi \u017einome, tapo savoti\u0161ku pagrindu trilogijai \u201ePenkiasde\u0161imt pilk\u0173 atspalvi\u0173\u201c. Galima dr\u0105siai teigti, jog ra\u0161ant \u0161io filmo scenarij\u0173, id\u0117j\u0173 buvo semtasi b\u016btent i\u0161 \u201eSaul\u0117lyd\u017eio\u201c, nes n\u0117 viename filme dar neteko gird\u0117ti nuolatinius meil\u0117s prisipa\u017einimus ir kvailus, iki gyvo kaulo \u012fgrisusius, sald\u017eius pokalbius. Tai vienas i\u0161 t\u0173 atvej\u0173, kai jau\u010diama svetima g\u0117da.", "Suprasdami, jog filmo istorija yra niekam tikusi, k\u016br\u0117jai paband\u0117 dar labiau pa\u017eeminti \u017ei\u016brov\u0105 d\u0117ka l\u0117k\u0161tai atrodan\u010di\u0173 juokeli\u0173. \u017dinot, jeigu filmas nebandyt\u0173 atrodyti rimtas, tai gal ka\u017ekas i\u0161 to gaut\u0173si. Bent jau pasijuokti b\u016bt\u0173 galima kino sal\u0117je i\u0161 t\u0173 nes\u0105moni\u0173, kurias para\u0161\u0117 E. L. James.", "Bet, deja, humoristin\u0117 filmo pus\u0117 nei\u0161gelb\u0117ja prastos istorijos. Ir \u010dia jau nekalbu apie pa\u010dius veik\u0117jus. Toki\u0173 medini\u0173 pagrindini\u0173 heroj\u0173 dar reikia paie\u0161koti. N\u0117 vienas i\u0161 j\u0173 ne\u012ftikina, nesijau\u010dia tarp j\u0173 jokios chemijos, o ir j\u0173 santyki\u0173 pateikimas tiesiog glumina akis.", "Varganai atrodo ir nauji herojai, kurie visi\u0161kai ne\u012fsipai\u0161o \u012f rodom\u0105 veiksm\u0105. Labai nenat\u016braliai atrodo Elenos ir D\u017eeko pristatymas, kurie labiau pana\u0161\u016bs \u012f statistus, nei \u012f svarbius, turin\u010dius nema\u017eai \u012ftakos rodomai istorijai persona\u017eus.", "Suprantama, jog svarbiausiu \u201ePenkiasde\u0161imt pilk\u0173 atspalvi\u0173\u201c film\u0173 ir knyg\u0173 akcentu tampa seksualinis Anastasijos ir Kristiano potraukis vienas kitam, tod\u0117l antroje dalyje pateikiama dar daugiau sekso scen\u0173, kurios, tiesa sakant, atrodo labai prastai. Be\u017ei\u016brint \u012f erotinius filmo momentus nesijau\u010dia visi\u0161kai jokios aistros, kuri tur\u0117t\u0173 sklisti i\u0161 ekrano pus\u0117s.", "Ir taip, suprantu, jog \u010dia n\u0117ra pornografinis filmas, tod\u0117l piktintis n\u0117ra d\u0117l ko, bet yra daug puiki\u0173 film\u0173 pavyzd\u017ei\u0173 kaip \u201e", "\u201c, \u201eG\u0117da\u201c ar \u201ePaskutinis tango Pary\u017eiuje\u201c, kuriuose sekso scenos buvo pateiktos i\u0161 labai subtilios pus\u0117s. Ten buvo gra\u017eu \u017ei\u016br\u0117ti \u012f \u017emoni\u0173 paskendim\u0105 meil\u0117s aktuose. I\u0161 kitos pus\u0117s, \u017ei\u016brov\u0117ms, kurios \u0117jo d\u0117l sekso, gal ir patiks, nes po seanso gird\u0117jau, kaip kelios damos aptarin\u0117jo intymiai atrodan\u010dias filmo scenas.", "Tik man i\u0161kilo klausimas. O jos namuose internet\u0105 turi? Ar jas u\u017evald\u0119 vyrai, kurie neleid\u017eia laisvalaikiu prasibla\u0161kyti ir pasi\u017ei\u016br\u0117ti kok\u012f nors atviresn\u012f film\u0105, skirt\u0105 suaugusiems?", "Pasibaigus \u0161iai kankynei, kuri truko beveik dvi valandas, galiu tik patarti pasitaupyti pinigus ir juos i\u0161leisti prasmingiau arba bent jau pasirinkti kitok\u012f film\u0105, po kurio per\u017ei\u016bros nesinor\u0117s gauti kompensacijos u\u017e prarastas dvi gyvenimo valandas. Viskas jame blogai \u2013 nuo dramaturgijos, re\u017eis\u016bros, visi\u0161kai ne\u012fdomi\u0173 ir neatskleist\u0173 heroj\u0173 bei siu\u017eetin\u0117s linijos pateikimo.", "Atrodo, lyg \u017ei\u016br\u0117tum film\u0105, kuriame buvo nor\u0117ta parodyti, kaip herojai moka vienas \u012f kit\u0105 \u017ei\u016br\u0117ti, kad yra neblogi lovoje ir kaip jiems gerai sekasi ra\u0161yti \u017einutes. Tikiuosi kitais metais \u0161iai juostai pasiseks gauti visas \u201eAuksines avietes\u201c. Ji to verta.", "Techni\u0161kai, filmas i\u0161laiko \u0161ioki\u0105 toki\u0105 kokyb\u0119, tad nors tai ka\u017ekiek praskaidrina nuotaik\u0105. O kalba eina b\u016btent apie garso takel\u012f, kuris, ties\u0105 pasakius, yra i\u0161ties geras. Filmo metu galima i\u0161girsti nema\u017eai \u017einom\u0173 dain\u0173 kaip specialiai \u0161iam filmui sukurt\u0105 Zayano Maliko ir Taylor Swift hit\u0105 \u201eI Don\u2018t Wanna Live Forever\u201c, Johno Legendo gabal\u0105 \u201eOne Woman Man\u201c ir Sia atlikt\u0105 dain\u0105 \u201eHelium\u201c. Be to, ne vien dainos tapo stipriu muzikiniu filmo koziriu, o taip pat ir \u017eymaus kompozitoriaus Danny Elfmano para\u0161yta muzika.", "Kameros darbas dvejopas. Kai filme rodomi kra\u0161tovaizd\u017eiai ir panoraminiai vaizdai \u2013 viskas puiku, ta\u010diau kai reikalas ateina prie lovos reikal\u0173 \u2013 visi\u0161ka katastrofa. Gal\u0117jo studija \u201eUniversal Pictures\u201c sekso scenoms pasamdyti tris \"Oskarus\" laim\u0117jus\u012f Emannuel\u012f Lubezk\u012f. Tada tai b\u016bt\u0173 \u201eOskaro\u201c vertas reginys. Arba, jeigu labai jau taup\u0117, buvo gi galima pakviesti kok\u012f nors pornografini\u0173 film\u0173 operatori\u0173. Yra gi tikrai ger\u0173, kurie kasmet gauna \u201eAVN\u201c apdovanojimus \u0161ioje sferoje.", "Kalbant apie monta\u017e\u0105, tai vaizdo plane jis tragi\u0161kas. Tiesiog sunku susikaupti ties pa\u010diu pasakojimu, nes scenos taip greitai \u0161okin\u0117ja nuo vienos prie kitos, jog ekrane susidaro tikras chaosas. D\u0117l to \u017eymiai sunkiau yra \u017ei\u016br\u0117ti \u0161\u012f niekam tikus\u012f film\u0105. Garso monta\u017eas visai paken\u010diamas, ypatingai, keliose scenose, kuriose pagrindiniai persona\u017eai duodasi lovoje.", "Vaidybos \u0161iame filme n\u0117ra, visi\u0161kai n\u0117ra, tod\u0117l kalb\u0117ti apie aktorius net nesinori. Vienintel\u0117 Dakota Johnson bando ka\u017ek\u0105 i\u0161spausti i\u0161 sav\u0119s ir bent jau kai kuriose scenose ji visai gerai pasirodo. Matyt d\u0117l to, jog visi\u0161kai neerzina. Ta\u010diau jos partneris Jamie Dornanas \u2013 visi\u0161kas kelmas.", "Tikr\u0105ja to \u017eod\u017eio prasme. Tod\u0117l nenuostabu, jog jam viso filmo metu tenka b\u016bti be mar\u0161kin\u0117li\u0173, demonstruojant savo pilvo pres\u0105, nes be to filme jis b\u016bt\u0173 visi\u0161kai nereikalingu baldu.", "Nuvyl\u0117, labai nuvyl\u0117 Kim Basinger pasirodymas. K\u0105 ji pamet\u0117 \u0161iame filme? Sunku atsakyti. Visi\u0161kai ne\u012fdomus persona\u017eas ir tu\u0161\u010diai i\u0161\u0161vaistytas aktor\u0117s potencialas. Filme taip pat pasirodo Luke\u2018as Grimesas, Rita Ora, Ericas Johnsonas ir Victoras Rasukas. Bet jie turi tokius epizodinius pasirodymus, jog viso filmo metu pasirod\u0117 vos kelioms minut\u0117ms.", "\u201e", "\u201c \u2013 toks prastas filmas, jog po dvide\u0161imties jo rodymo minu\u010di\u0173 aplanko nereg\u0117to m\u0105sto nuobodulys, kuris paver\u010dia \u0161ios ne\u012fdomios juostos per\u017ei\u016br\u0105 \u012f labai didel\u0119 kankyn\u0119. Vieninteliu \u0161io filmo pliusu tampa visai neblogas garso takelis, kuriam, deja, nepavyksta u\u017ego\u017eti blogos re\u017eis\u016bros, apgail\u0117tino scenarijaus, ne\u012ftikinam\u0173 heroj\u0173 ir itin l\u0117k\u0161t\u0173 dialog\u0173, kuriuos bandoma nusl\u0117pti visi\u0161kai neaistringai atrodan\u010diomis sekso scenomis."], "date": ["2017 m. vasario  9 d. 10:46"], "id": "73701050"},
{"url": "http://www.delfi.lt/veidai/kinas/filmas-jaunimui-tukstanciai-myliu-iki-taves-parodys-ne-tik-pirmosios-meiles-bet-ir-kasdieniu-stebuklu-grozi.d?id=73703684", "title": ["Filmas jaunimui \u201eT\u016bkstan\u010diai myli\u0173 iki tav\u0119s\u201c parodys ne tik pirmosios meil\u0117s, bet ir kasdieni\u0173 stebukl\u0173 gro\u017e\u012f"], "text": ["Vaikinas apie \u017dem\u0119 \u017eino tik i\u0161 pasakojim\u0173, knyg\u0173 ir film\u0173. Trok\u0161damas su\u017einoti daugiau, jis u\u017emezga ry\u0161\u012f su savo bendraam\u017ee i\u0161 Kolorado valstijos \u2013 Tulsa. Tai \u2013 dalis intriguojan\u010dios, jau vasario 17 dien\u0105 \u012f Lietuvos kino teatrus atkeliaujan\u010dios jaunimo itin laukiamos dramos \u201eT\u016bkstan\u010diai myli\u0173 iki tav\u0119s\u201c, scenarijaus.", "\u201eMan patinka kurti jaunimui \u2013 jiems \u012ftikti kur kas sunkiau, nei statistiniam suaugusiam. Reikia \u012fdomios istorijos, jaudinan\u010dios pirmosios meil\u0117s, pakyli\u0173 jausm\u0173 ir aktualios problematikos. Patik\u0117kite, sumai\u0161yti i\u0161 to kokteil\u012f, kuris patikt\u0173 paaugliams, labai sunku\u201c, \u2013 sako juostos \u201eT\u016bkstan\u010diai myli\u0173 iki tav\u0119s\u201c re\u017eisierius Peteris Chelsomas.", "Jaunimo pagarb\u0105 jis u\u017esitarnavo suk\u016br\u0119s itin populiariu tapus\u012f \u201eHana Montana\u201c film\u0105, o romanti\u0161k\u0173 juost\u0173 gerb\u0117jus \u2013 po to, kai dar 2001-aisiais pristat\u0117 romantin\u0119 komedij\u0105 su Johnu Cusacku bei Kate Backinsale.", "\u201e\u0160i istorija su\u017eav\u0117s ir vyresnio am\u017eiaus \u017ei\u016brovus, mat filme palie\u010diama ne tik jaunuoli\u0173 jausm\u0173 tema, bet ir netolimos ateities, kai \u017emon\u0117s prad\u0117s gyventi kitose planetose, klausimas. Taip taip, i\u0161girdote mane teisingai \u2013 neabejoju, jog tai \u2013 netolima ateitis\u201c, \u2013 sako kino legenda Gary Oldmanas, kuris juostoje vaidina mokslinink\u0105, vadovaujant\u012f ekspedicijai \u012f Mars\u0105.", "Drauge su G. Oldmanu juostoje jaun\u0105j\u012f Gardner\u012f vaidina jaunasis Asa Butterfieldas, kur\u012f \u017ei\u016brovai pa\u017eins i\u0161 juost\u0173 \u201eBerniukas dry\u017euota pi\u017eama\u201c, \u201ePanel\u0117s Peregrin\u0117s ypating\u0173 vaik\u0173 namai\u201c, \u201eHugo\u201c ir kit\u0173. Dramoje \u201eT\u016bkstan\u010diai myli\u0173 iki tav\u0119s\u201c tarp jo herojaus ir mergait\u0117s, gyvenan\u010dios \u017dem\u0117je u\u017esimezgusi draugyst\u0117 vaikinui su\u017eadina dar didesn\u012f tro\u0161kim\u0105 pa\u017einti savo t\u0117v\u0173 gimt\u0105j\u0105 planet\u0105. Ta\u010diau Gardnerio svajon\u0117 per daug pavojinga: gim\u0119s ir u\u017eaug\u0119s Marse, jis neprisitaik\u0119s gyventi \u017dem\u0117s gravitacijos s\u0105lygomis, tad vaikino \u010dia laukt\u0173 nei\u0161vengiama mirtis.", "Nepaisydamas pavojaus savo gyvybei ir augan\u010di\u0173 simpatij\u0173 Tulsai (akt. Britt Robertson), jis i\u0161sirengia \u012f nepamir\u0161tam\u0105 kelion\u0119 po \u017dem\u0119, o pakeliui visa savo esybe pasineria \u012f nesuskai\u010diuojam\u0105 galyb\u0119 dideli\u0173 ir ma\u017e\u0173 stebukl\u0173, kuri\u0173 nuolatiniai \u017dem\u0117s gyventojai jau seniausiai nebepastebi.", "Jaudinantis pasakojimas apie m\u016bs\u0173 planetos gro\u017e\u012f, kasdienius jos stebuklus ir ne\u012ftik\u0117tin\u0105 pirm\u0105j\u0105 meil\u0119 \u201eT\u016bkstan\u010diai myli\u0173 iki tav\u0119s\u201c Lietuvos kino teatruose \u2013 jau nuo vasario 17 dienos.", "Filmo anonsas:"], "date": ["2017 m. vasario  9 d. 12:17"], "id": "73703684"},
{"url": "http://www.delfi.lt/veidai/kinas/berlyno-kino-festivali-atidarys-biografine-juosta-django.d?id=73704992", "title": ["Berlyno kino festival\u012f atidarys biografin\u0117 juosta \u201eDjango\u201c"], "text": ["\u0160is pranc\u016bzi\u0161kas filmas yra viena i\u0161 18 juost\u0173, besivar\u017ean\u010di\u0173 d\u0117l pagrindinio \u201eAuksinio lokio\u201c apdovanojimo, kuris bus \u012fteiktas vasario 18 dien\u0105. Kam teks \u0161is garbingas \u012fvertinimas, spr\u0119s komisija, kuriai pirmininkauja Holivudo re\u017eisierius Paulas Verhoevenas, kurio garsiausi darbai yra veiksmo filmas \u201eRobotas policininkas\u201c bei drama \u201eEl\u0117\u201c.", "\u201eDjango\u201c yra re\u017eis\u016brinis pranc\u016bz\u0173 scenaristo ir prodiuserio Etienne'o Comaro debiutas. Anks\u010diau jis yra dirb\u0119s su tokiais filmais kaip \u201eApie dievus ir \u017emones\u201c bei \u201eMano karalius\u201c. Be to, jis prodiusavo \u012fvairiais apdovanojimais \u012fvertint\u0105 juost\u0105 apie radikal\u0173j\u012f islam\u0105 \u201eTimbuktu\u201c.", "Virtuozi\u0161kas gitaristas ir kompozitorius D.Reinhardt pasaulin\u0119 \u0161lov\u0119 peln\u0117 d\u0117l savo kurt\u0173 \u0161velni\u0173 melodij\u0173. Jis priklaus\u0117 sinti rom\u0173 ma\u017eumai, o 1943 metais muzikantas buvo priverstas palikti vokie\u010di\u0173 okupuot\u0105 Pary\u017ei\u0173.", "Berlyno kino festivalio direktorius Dieteris Kosslickas pavadino \u0161\u012f film\u0105 \u201eskaud\u017eia i\u0161likimo istorija\u201c.", "\u201eTaip pat tai yra nuostabi istorija apie vyr\u0105, suk\u016brus\u012f savo paties pasaul\u012f ... kuriame jo muzikos didyb\u0117 leido mums pamir\u0161ti jo gimimo aplinkybes\u201c, \u2013 sak\u0117 jis.", "\u0160iame filme vaidina Reda Katebas, anks\u010diau kartu su Viggo Mortensenu pasirod\u0119s juostoje apie Al\u017eyro nepriklausomyb\u0117s kar\u0105 \u201eToli nuo \u017emoni\u0173\u201c.", "Naujien\u0173 agent\u016brai AFP E.Comaras sak\u0117, kad D.Reinhardto tragi\u0161kasis aspektas kyla i\u0161 to, kad jis yra \u201epersona\u017eas, apakintas savo muzikos, nematantis besikei\u010dian\u010dio pasaulio, kuriame j\u012f u\u017eklumpa karas, ir tik tada jis galiausiai pastebi, kas vyksta\u201c.", "11 dien\u0173 truksianti Berlynal\u0117 yra pirmasis \u0161iemet Europoje vykstantis didelis kino festivalis, per kur\u012f bus parodyta apie 400 film\u0173 i\u0161 70 \u0161ali\u0173.", "Tai yra vienintelis didelis festivalis, per kur\u012f vie\u0161ai parodomi visi jame nominuoti filmai. Kino entuziastai bud\u0117jo vis\u0105 pirmadienio nakt\u012f, kad gal\u0117t\u0173 \u012fsigyti bilietus, vos jiems pasirod\u017eius prekyboje.", "Laikantis sen\u0173, jau nuo pokario besit\u0119sian\u010di\u0173 tradicij\u0173, \u0161iame festivalyje bus parodyta ir \u012fvairi\u0173 nekomercinio kino k\u016br\u0117j\u0173 veteran\u0173, toki\u0173 kaip lenk\u0117 Agnieszka Holland, brit\u0117 Sally Potter vokietis Volkeris Schloendorffas, rumunas, \u201eAuksinio lokio\u201c laureatas Calinas Peteris Netzeris ir suomis Aki Kaurismaki, ir naujok\u0173 i\u0161 Brazilijos, Piet\u0173 Kor\u0117jos, Kinijos ir Senegalo, darb\u0173.", "Berlyno kino festivalyje taip pat \u012fvyks paskutiniojo \u201eIksmen\u0173\u201c sagos \u201eErnis\u201c filmo \u201eLoganas\u201c pasaulin\u0117 premjera. \u0160ioje juostoje apie superherojus vaidina Hugh Jackmanas, Patrickas Stewartas ir Richardas E. Grantas.", "Holivudo aktorius Stanley Tucci festivalyje pristatys savo nauj\u0105j\u0105 biografin\u0119 juost\u0105 apie \u0161veicar\u0173 meninink\u0105 Alberto Giacometti \u201eFinal Portrait\u201c. Jame suvaidino austral\u0173 aktorius, \u201eOskaro\u201c laureatas Geoffrey Rushas.", "D\u0117l pagrindinio festivalio prizo var\u017eosi ir S.Potter, vienos i\u0161 keturi\u0173 moter\u0173 re\u017eisieri\u0173, komedija \u201eVakar\u0117li\u201c. \u0160ioje juostoje apie vieno parlamento nario vakar\u0117l\u012f Londone suvaidino Patricia Clarkson, Bruno Ganz, Kristin Scott Thoma ir Timothy Spallas.", "Tuo tarpu amerikie\u010di\u0173 re\u017eisieriaus Oreno Movermano trileryje \u201eThe Dinner\u201c suvaidino Richardas Gere'as, Steve'as Cooganas, Laura Linney, Rebecca Hall ir Chloe Sevigny. \u0160ioje oland\u0173 ra\u0161ytojo Hermano Kocho romano adaptacijoje pasakojama dviej\u0173 \u0161eim\u0173, turin\u010di\u0173 siaubing\u0105 paslapt\u012f, istorija.", "Be to, Berlyne R. Gere'as susitiks su kanclere Angela Merkel ir aptars jo ilgamet\u012f darb\u0105 kampanijoje d\u0117l tibetie\u010di\u0173 teisi\u0173. Pernai su A.Merkel susitiko aktorius George'as Clooney ir jo \u017emona Amal, \u017emogaus teisi\u0173 advokat\u0117. Jie kalb\u0117josi apie pab\u0117g\u0117li\u0173 antpl\u016bd\u012f \u012f Europ\u0105.", "Be kita ko, Berlynal\u0117 yra vienas labiausiai politizuot\u0173 i\u0161 did\u017ei\u0173j\u0173 festivali\u0173, tod\u0117l manoma, kad \u017evaig\u017ed\u0117s ant scenos kalb\u0117s apie pasaulio reikalus, o ypa\u010d apie JAV prezidento sprendim\u0105 ne\u012fsileisti \u012f savo \u0161al\u012f musulmon\u0173 i\u0161 keli\u0173 valstybi\u0173 ir vis\u0173 pab\u0117g\u0117li\u0173.", "Didel\u0117s finansin\u0117s paramos i\u0161 Vokietijos vyriausyb\u0117s sulaukian\u010dios Berlynal\u0117s organizatoriai teigia si\u0173siantys \u017einut\u0119 apie \u201ekult\u016brin\u0119 \u012fvairov\u0119, kad kovot\u0173 su populistiniu supaprastinimu\u201c.", "\u201e\u017dmones, \u012fgijusius vald\u017ei\u0105 i\u0161naudojant neai\u0161kias baimes ir esminius instinktus, niekas labiau nebaugina negu meno galia i\u0161judinti \u017emones, sulau\u017eyti tabu bei nutraukti tyl\u0105, pa\u017eadinti geresnio pasaulio tro\u0161kim\u0105\u201c, \u2013 sak\u0117 kult\u016bros ministr\u0117 Monika Gruetters.", "Pra\u0117jusiais metais komisija, vadovaujama Meryl Streep, \u201eAuksin\u012f lok\u012f\u201c skyr\u0117 ital\u0173 dokumentinei juostai apie pab\u0117g\u0117lius \u201eUgnis j\u016broje\u201c. \u0160iemet \u0161is filmas nominuotas \u201eOskarui\u201c."], "date": ["2017 m. vasario  9 d. 13:46"], "id": "73704992"},
{"url": "http://www.delfi.lt/veidai/kinas/programoje-festivaliu-favoritai-astuoniems-oskarams-nominuotas-filmas.d?id=73712116", "title": ["Programoje \u201eFestivali\u0173 favoritai\u201c \u2013 a\u0161tuoniems \u201eOskarams\u201c nominuotas filmas"], "text": ["Geriausias filmas, re\u017eisierius, operatoriaus darbas, scenarijus, monta\u017eas, muzikinis takelis, antraplan\u0117 aktor\u0117 ir aktorius \u2013 re\u017eisieriaus Barry Jenkinso filmas \u201eM\u0117nesiena\u201c (\u201eMoonlight\u201c) vertas vis\u0173 \u0161i\u0173 \u201eOskaro\u201c nominacij\u0173, i\u0161kart po premjeros pasigirdusi\u0173 puiki\u0173 kino kritik\u0173 atsiliepim\u0173 ir \u201eKino pavasario\u201c \u017ei\u016brov\u0173 d\u0117mesio. Emocinga drama apr\u0117pia tris skirtingus pagrindinio veik\u0117jo \u2013 afroamerikie\u010dio vaikino \u0160irono \u2013 gyvenimo etapus: vaikyst\u0119, paauglyst\u0119 ir brandos metus. T\u0105 pat\u012f \u017emog\u0173 \u012fk\u016bnijantys trys skirtingi puik\u016bs aktoriai pasakos intymi\u0105 ir paveiki\u0105 sav\u0119s pa\u017einimo istorij\u0105.", "Kukl\u0173 vaikin\u0105 mokykloje engia bendraklasiai, o namuose, skurd\u017eiame Majamio priemiestyje, laukia nuo narkotik\u0173 priklausoma mama. Savo vietos nerandant\u012f \u0160iron\u0105 imasi globoti ir jo sektinu pavyzd\u017eiu tampa netik\u0117tai sutiktas narkotik\u0173 prekeivis Chuanas ir jo draug\u0117 Teresa. \u201eM\u0117nesiena\u201c \u2013 nuo pirmo iki paskutinio kadro \u012ftraukiantis ir dar ilgai mintyse i\u0161liekantis vizualiai stulbinantis filmas.", "\u201eJuosta labai savalaik\u0117, ypa\u010d d\u0117l praeit\u0173 met\u0173 \u012fvyki\u0173, kurie buvo itin baug\u016bs JAV ma\u017eumoms: ne\u017emogi\u0161kas policijos elgesys su afroamerikie\u010dias ir homofobi\u0161kas i\u0161puolis Orlando g\u0117j\u0173 klube,\u201c \u2013 filmo pasirodymo kontekst\u0105 komentuoja meno vadov\u0117 Santa Lingevi\u010di\u016bt\u0117.", "Vakar\u0173 Europoje augant islamofobijai, programoje bus pristatyta dar viena \u0161i\u0173 dien\u0173 aktualijas atspindintis juosta \u2013 oland\u0173 re\u017eisieriaus Mijke de Jongo drama \u201eLaila M.\u201c (\u201eLayla M.\u201c). Ji pasakoja apie Amsterdame, marokie\u010di\u0173 \u0161eimoje, gyvenan\u010di\u0105 musulmon\u0119 mergin\u0105.", "A\u0161tuoniolikmet\u0117 Laila, negal\u0117dama susitaikyti su kasdien patiriama religine diskriminacija, prisijungia prie radikali\u0173 musulmon\u0173 grupel\u0117s. Mergina vis labiau \u012fsitraukia \u012f bendramin\u010di\u0173 veikl\u0105, dr\u0105siai prie\u0161inasi neteisybei, tolsta nuo \u0161eimos, nusprend\u017eia slapta i\u0161tek\u0117ti u\u017e aktyvisto Abdelio ir paskui j\u012f i\u0161vyksta \u012f Artimuosius Rytus, kur, jos \u012fsitikinimu, yra tikrieji namai. Naiviai \u012ftik\u0117tos id\u0117jos, romanti\u0161ki jausmai ir religin\u0117s savirai\u0161kos siekis Lail\u0105 atved\u0117 ten, kur ji visai netro\u0161ko atsidurti.", "Steb\u0117jimo kamera fiksuoja, kaip chaoti\u0161kos Filipin\u0173 sostin\u0117s Manilos gatv\u0117je partrenkiama be\u017eaid\u017eianti mergait\u0117. Vairuotojas pasprunka. Tai n\u0117ra re\u017eisieriaus Eduardo Roy Jr. filmo \u201ePaprasta \u0161eima\u201c (orig. \u201ePamilya Ordinaryo\u201c, ang. \u201eOrdinary People\u201c) pagrindin\u0117 istorija, o tik siaubingas fonas, kuriame gyvena juostos herojai \u2013 nepilname\u010diai gatv\u0117s vaikai.", "\u0160e\u0161iolikmet\u0117 D\u017eein ir jos vaikinas septyniolikmetis Ariesas miega ant kartonini\u0173 d\u0117\u017ei\u0173 visai \u0161alia prava\u017eiuojan\u010di\u0173 ma\u0161in\u0173, vagiliauja, kad prasimaitint\u0173, ir augina ma\u017eiau nei prie\u0161 m\u0117nes\u012f gimus\u012f k\u016bdik\u012f. Filme i\u0161vysite steb\u0117jimo kamer\u0173 vaizdus, parodan\u010dius, ko paaugliams teko griebtis, k\u0105 i\u0161tverti desperati\u0161kai ie\u0161kant pagrobto k\u016bdikio ir k\u0105 kasdien i\u0161gyvena benamiai vaikai.", "Skirting\u0173 kart\u0173 bendravimu besidominti flamand\u0173 re\u017eisier\u0117 Fien Troch naujausiame, ironi\u0161kai pavadintame filme \u201eNamai\u201c (\u201eHome\u201c) kuria paaugli\u0173 ir j\u0173 t\u0117v\u0173 santyki\u0173 paveiksl\u0105. Kai septyniolikmet\u012f Kevin\u0105 paleid\u017eia i\u0161 kal\u0117jimo, kur jis pateko d\u0117l smurtinio elgesio, vaikinas i\u0161rei\u0161kia nor\u0105 kur\u012f laik\u0105 pagyventi tetos \u0161eimoje. Kevinas greitai u\u017emezga ry\u0161\u012f su to paties am\u017eiaus pusbroliu Samiu ir jo geriausiu draugu D\u017eonu. Abejingus mokyklai, nesusikalban\u010dius su t\u0117vais ir begaliniame nuobodulyje skendin\u010dius paauglius sukre\u010dia tragedija. \u012etikinantys persona\u017e\u0173 portretai, artimos kart\u0173 santyki\u0173 problemos, \u012ftaigus filmo siu\u017eetas \u2013 tai tik dalis prie\u017eas\u010di\u0173, kod\u0117l \u0161\u012f film\u0105 verta pamatyti ne vien paaugliams ir j\u0173 t\u0117vams."], "date": ["2017 m. vasario 10 d. 08:41"], "id": "73712116"},
{"url": "http://www.delfi.lt/veidai/kinas/specialiai-delfi-is-berlyno-berlinales-atidaryme-stebino-organizatoriu-drasa.d?id=73712722", "title": ["Specialiai DELFI i\u0161 Berlyno: \u201eBerlinal\u0117s\u201c atidaryme stebino organizatori\u0173 dr\u0105sa"], "text": ["Pranc\u016bzo \u00c9tienne Comaro re\u017eisuotam filmui tai buvo pasaulin\u0117 premjera. Tikra istorija paremtas filmas atkreipia d\u0117mes\u012f \u012f re\u010diau prisimenam\u0105 Antrojo pasaulinio karo tragedij\u0105 \u2013 rom\u0173 tautos naikinim\u0105.", "\u201ePakelkime tost\u0105 u\u017e laisv\u0105 Europ\u0105 \u2013 Vokietijos Europ\u0105! U\u017e fiurer\u012f!\u201c, \u2013 \u0161ven\u010diant\u012f naci\u0173 partijos elit\u0105 \u012f Berlyn\u0105 susirinkusiems sve\u010diams rod\u0117 viena filmo scen\u0173.", "Organizatori\u0173 pasirinkimas prad\u0117ti festival\u012f \u201eDjango\u201c yra ne tik \u0161io sukre\u010dian\u010dio filmo \u012fvertinimas, bet ir gestas \u0161iandienos Vokietijos visuomenei, kurios vis didesn\u0117 dalis palaiko nacionalistin\u0119 \u201eAlternatyva Vokietijai\u201c partij\u0105.", "Kad filmas n\u0117ra vien istorinis, spaudos konferencijoje patvirtino ir re\u017eisierius. \u201eNor\u0117jau parodyti muzikant\u0105, atsid\u016brus\u012f sud\u0117tingoje istorin\u0117je situacijoje. Bet kuo labiau gilinausi, tuo labiau supratau, kad (\u201eDjango\u201c istorijoje) yra daug paraleli\u0173 su \u0161iandiena: pab\u0117g\u0117li\u0173 krize, draudimu \u017emon\u0117ms laisvai keliauti\u201c, \u2013 kalb\u0117jo \u00c9. Camaro referuodamas \u012f JAV prezidento D. Trumpo draudim\u0105 keli\u0173 musulmoni\u0161k\u0173 \u0161ali\u0173 \u017emon\u0117ms atvykti \u012f Amerik\u0105.", "67-\u0105j\u012f kart\u0105 vykstanti \u201eBerlinal\u0117\u201c yra vienas svarbiausio pasaulio kino rengini\u0173. Prasidedantis vasar\u012f, jis tarsi nustato ton\u0105 b\u016bsimiems metams kine. Festivalio direktorius Dietis Kosslickas sveikinimo \u017eodyje \u012fvertino, kad \u0161iuo metu kine politikos tema kaip niekada svarbi: \u201eRetai kada \u201eBerlinal\u0117s\u201c programa laikme\u010dio politin\u0119 situacij\u0105 paliet\u0117 taip ry\u0161kiai, kaip \u0161iemet.\u201c", "Politin\u0117s temos dominuoja daugelyje svarbiausi\u0173 festivalio film\u0173 \u2013 tiek istorini\u0173, tiek kalban\u010di\u0173 apie \u0161iandien\u0105. Dokumentika \u201eI Am Not Your Negro\u201c, be kit\u0173 tem\u0173, analizuoja, kod\u0117l legendiniuose Holivudo filmuose prakti\u0161kai n\u0117ra juodaod\u017ei\u0173. Filmas \u201eThe Wound\u201c atveria kine neliest\u0105 tem\u0105: homoseksualum\u0105 Piet\u0173 Afrikoje. Mokslin\u0117s fantastikos film\u0173 retrospektyvoje bus rodoma George'o Orwello romano \u201e1984\u201c ekranizacija. Suomi\u0173 kin\u0173 ambasadoriaus Aki Kaurism\u00e4kio naujas filmas \u201eThe Other Side of Hope\u201c pasakoja Sir\u0173 pab\u0117g\u0117lio ir suomi\u0173 prekeivio draugyst\u0119.", "\u201eBerlinal\u0117\u201c t\u0119sia ir pernai prad\u0117t\u0105 tradicij\u0105 leisti pab\u0117g\u0117liams nemokamai ateiti \u012f kino seansus kartu su festivalio savanoriais. Organizatori\u0173 tikslas yra ne tik pasakoti pab\u0117g\u0117li\u0173 istorijas kino ekrane (ir jas apdovanoti \u2013 pernai dokumentika \u201eFire at Sea\u201c i\u0161rinkta geriausiu \u201eBerlinal\u0117s\u201c filmu), bet ir realiai jiems pad\u0117ti integruotis \u012f visuomen\u0119.", "\u017dinoma, festivalis vis\u0173 pirma yra kino \u0161vent\u0117 \u2013 ir vakar j\u0105 nu\u0161viet\u0117 visos pro\u017eektori\u0173 \u0161viesos. Raudonuoju kilimu \u017eeng\u0117 tokios kino asmenyb\u0117s kaip vienas geriausi\u0173 Europos kino re\u017eisieri\u0173, su filmu \u201eElle\u201c (liet. \u201eJi\u201c) pasaul\u012f v\u0117l sujudin\u0119s olandas Paulas Verhoevenas, u\u017e dokumentik\u0105 apie Edward\u0105 Snowden\u0105 \u201eOskaru\u201c apdovanota amerikie\u010di\u0173 re\u017eisier\u0117 Laura Poitras, naujausiame \u201e\u017dvaig\u017ed\u017ei\u0173 kar\u0173\u201c filme \u201eRogue One\u201c (liet. \u201e\u0160elmis-1\u201c) vaidin\u0119s Diego Luna, i\u0161 \u201eThe Dark Night\u201c ir \u201eDonnie Darko\u201c pa\u017e\u012fstama aktor\u0117 Maggie Gyllenhaal. Visi jie festivalyje dalyvauja kaip \u017eiuri nariai.", "Tarp festivalio film\u0173 aktori\u0173 ovacij\u0173 sulauk\u0117 juodosios komedijos \u201eToni Erdmann\u201c pagrindin\u0117 aktor\u0117 Sandra H\u00fcller, taip pat nauj\u0105 film\u0105 \u201eThe Dinner\u201c pristatantis Richardas Gere'as, kuris prie\u0161 ceremonij\u0105 sp\u0117jo susitikti ir su Vokietijos kanclere Angela Merkel aptarti situacij\u0105 Tibete \u2013 Gere'as yra organizacijos, kovojan\u010dios u\u017e \u017emogaus teises Tibete narys.", "I\u0161 viso \u201eBerlinal\u0117\u201c per 10 dien\u0173 parodys vir\u0161 400 film\u0173. \u010cia dominuoja ne holivudinis, o arthausinis kinas, v\u0117liau pristatomas kituose kino festivaliuose ir platinamas ma\u017eesni\u0173 kino kompanij\u0173.", "Ta\u010diau kasmet \u010dia \u012fvyksta ir premjer\u0173, kurios garantuotai taps masiniais kino hitais. \u0160iemet tokia yra antroji \u201eTrainspotting\u201c (\u201e", "\u201c) dalis \u201eTrainspotting: T2\u201c. Klasika tap\u0119s 96-\u0173j\u0173 brit\u0173 filmas perk\u0117l\u0117 \u012f keturi\u0173 pagal visuomen\u0117s taisykles nenorin\u010di\u0173 gyventi draug\u0173 pasaul\u012f. Antroji dalis, kuri\u0105 re\u017eisavo tas pats Danny Boyle'as, pasasakoja, kaip jiems sekasi dabar, pra\u0117jus 20-iai met\u0173 ir \u201enutikus gyvenimui\u201c.", "Kitas i\u0161 b\u016bsim\u0173 blokbasteri\u0173 yra filmas \u201eLogan\u201c, t\u0119siantis superherojaus Vulverino, \u012fk\u0173nyto Hugh Jackmano, nuotykius.", "Lietuvi\u0173 kinas \u201eBerlinal\u0117je\u201c yra \u012fvertintas: pastaraisiais metais \u010dia \u012fvyko film\u0173 \u201eMariupolis\u201c ir \u201eSangail\u0117s vasara\u201c premjeros. Ta\u010diau \u0161iemet lietuvi\u0161kas vardas oficialiuose \u201eBerlinal\u0117s\u201c seansuose atsidurs tik kart\u0105 \u2013 bendrame rus\u0173 ir lietuvi\u0173 trumpametra\u017eiame filme \u201eMoloko\u201c.", "Ta\u010diau Lietuva festivalyje turi savo baz\u0119. \u010cia vykstan\u010dioje \u201eEuropos film\u0173 mug\u0117je\u201c \u012fkurtas stendas \u201eNext Stop Vilnius\u201c, supa\u017eindinantis su Lietuvos kino industrija, \u0161alyje sukurtais filmais bei supa\u017eindinantis tarptautinius k\u016br\u0117jus su mokestine lengvata kino gamybai Lietuvoje.", "Lietuvi\u0161ki filmai bus pristatyti specialiuose \u201eBerlinal\u0117s\u201c seansuose. Industrijos profesionalai atskiroje per\u017ei\u016broje i\u0161vys re\u017eisier\u0117s Egl\u0117s Vertelyt\u0117s film\u0105 \u201eStebuklas\u201c, \u012f \u0161i\u0105 sesij\u0105 bus \u012ftrauktas ir bendras Estijos, Lietuvos ir Latvijos filmas \u201eApsimet\u0117liai\u201c.", "Trys lietuviai, aktor\u0117 Aist\u0117 Dir\u017ei\u016bt\u0117, re\u017eisierius Jonas Trukanas ir prodiuser\u0117 Gabija Siurbyt\u0117, festivalyje pristatys projekt\u0105 \u201eU\u017egesus \u0161viesoms\u201c, kuris atrinktas \u012f \u201eBerlinale Talents\u201c trumpametra\u017ei\u0173 film\u0173 vystymo program\u0105. I\u0161 viso \u012f \u201eBerlinale Talents\u201c pakviesta 250 jaun\u0173 k\u016br\u0117j\u0173 i\u0161 71 \u0161alies.", "\u012e \u201eBerlinal\u0119\u201c atvyko ir did\u017eiausio Lietuvoje kino festivalio \u201eKino Pavasaris\u201c atstovai, \u0161iemet festivalyje rengiantys tarptautin\u012f Europos film\u0173 forum\u0105. I\u0161 Lietuvos kino kritik\u0173 festivalyje dalyvauja \u017eurnalo \u201eKinas\u201c, portalo \u201eKinfo\u201c autoriai. Dal\u012f \u201eBerlinal\u0117je\u201c pristatyt\u0173 film\u0173 v\u0117liau bus galima pamatyti ir Lietuvoje.", "I\u0161 viso \u012f \u201eBerlinal\u0119\u201c kasmet atvyksta apie 20 t\u016bkst. kino profesional\u0173 i\u0161 122 \u0161ali\u0173, tarp j\u0173 \u2013 3,800 \u017eurnalist\u0173. \u012e festivalio seansus kasmet parduodama vir\u0161 335 t\u016bkst. biliet\u0173.", "Vasario 19-\u0105j\u0105 \u012fvyks festivalio kulminacija: paai\u0161k\u0117s geriausio festivalio filmo ir kit\u0173 kategorij\u0173 nugal\u0117tojai."], "date": ["2017 m. vasario 10 d. 09:45"], "id": "73712722"},
{"url": "http://www.delfi.lt/veidai/kinas/i-ekranus-grizta-legendinis-matricos-tandemas-k-reevesas-ir-l-fishburneas.d?id=73714210", "title": ["\u012e ekranus gr\u012f\u017eta legendinis \u201eMatricos\u201c tandemas K. Reevesas ir L. Fishburne\u2019as"], "text": ["Antroje \u201eD\u017eono Viko\u201c dalyje K. Reevesas stoja \u012f kov\u0105 su geriausiais pasaulio \u017eudikais. Prie\u0161 pusantr\u0173 met\u0173 stilingame ker\u0161to trileryje ", " vaidinamas D\u017eonas Vikas nesusivald\u0117, chuliganams pavogus jo vinta\u017ein\u012f \u201eMustang\u0105\u201c ir u\u017emu\u0161us velion\u0117s \u017emonos dovanot\u0105 mylim\u0105 \u0161un\u012f. Sutvark\u0119s reikalus, D\u017eonas tenor\u0117jo vieno: kad jam leist\u0173 ramiai gyventi toliau. Ta\u010diau \u017emogui su tokiais geb\u0117jimais ramiai gyventi tiesiog nelemta. Audringa, tamsi ir pavojinga samdomo \u017eudiko D\u017eono Viko praeitis sugr\u012f\u017eta.", "\u201e\u017dinote, man jau 52 metai, tikrai nebesu tokios geros formos, kaip \u201eMatricos\u201c laikais, ta\u010diau neketinu kristi \u012f fotel\u012f ir s\u0117d\u0117ti prie\u0161 televizori\u0173 iki gyvenimo pabaigos. D\u0117l \u0161io vaidmens sunkiai dirbau: mokiausi kovos men\u0173, gavau nema\u017eai traum\u0173. Ta\u010diau pama\u010dius film\u0105 ir i\u0161girdus kino kritik\u0173 nuomon\u0119, galiu pasid\u017eiaugti, kad dar turiu parako. Noriu tik\u0117ti, kad man pavyko \u012fgyvendinti visus re\u017eisieriaus Chado Stahelskio sumanymus, dabar laikas jud\u0117ti pirmyn ir imtis kit\u0173 darb\u0173. Lauksiu, kol mane pakvies vaidinti tre\u010diojoje \u0161ios trilogijos apie D\u017eon\u0105 Vik\u0105 dalyje\u201c, \u2013 pasakoja K. Reevesas.", "Beje, \u012fdomus faktas: min\u0117tasis re\u017eisierius Ch. Stahelskis buvo kaskadininkas filmuojant \u201eMatric\u0105\u201c.", "\u201eDar tuomet ma\u010diau, kaip aik\u0161tel\u0117je dirba Keanu. Tokio susikaupimo ir atsidavimo dar reikia paie\u0161koti. Tada sau pasakiau: jei kada \u012fgyvendinsiu savo svajon\u0119 kurti filmus, juose b\u016btinai vaidins ir K. Reevesas\u201c, \u2013 juokiasi Ch. Stahelskis.", "Antroji veiksmo kupino trilerio \u201eD\u017eonas Vikas\u201c dalis Lietuvos kino teatruose pradedama rodyti \u0161iandien, vasario 10 dien\u0105.", "Kriminalinio veiksmo trilerio \u201eD\u017eonas Vikas 2\u201c anonsas:"], "date": ["2017 m. vasario 10 d. 10:56"], "id": "73714210"},
{"url": "http://www.delfi.lt/veidai/kinas/m-damono-sekmingos-santuokos-receptas-dvieju-savaiciu-taisykle.d?id=73714692", "title": ["M. Damono s\u0117kmingos santuokos receptas - dviej\u0173 savai\u010di\u0173 taisykl\u0117"], "text": ["Uoliai tvirtinantis, jog yra be galo nuobodus \u017emogus, aktorius nesinaudoja jokiais socialiniais tinklais, pasisako prie\u0161 vaik\u0173 naudojim\u0105si internetu, kruop\u0161\u010diai slepia asmenin\u012f gyvenim\u0105 ir tikina, jog labiausiai m\u0117gsta laik\u0105 leisti su \u0161eima \u2013 \u017emona ir keturiomis dukromis.", "\u201eMudu su \u017emona gyvenime taikome dviej\u0173 savai\u010di\u0173 taisykl\u0119, t.y. su ja ir vaikais niekuomet nesiskiriu ilgesniam nei dviej\u0173 savai\u010di\u0173 laikotarpiui. Prie\u0161ingu atveju \u0161eima keliauja kartu su manimi\u201c, - pasakoja vyras, tikinantis, jog \u0161e\u0161i\u0173 asmen\u0173 \u0161eima su asmeniniu aktoriaus pad\u0117j\u0117ju, vaik\u0173 aukle ir kalnu lagamin\u0173 oro uostuose da\u017eniausiai atrodo komi\u0161kai.", "\u201eNepaisant to, jog taip keliauti n\u0117ra lengva ir paprasta, \u0161iai taisyklei niekuomet nedarome i\u0161im\u010di\u0173. Mudviej\u0173 santykiuose nereikia dram\u0173 \u2013 aplink j\u0173 ir taip netr\u016bksta, tad \u0161i taisykl\u0117 \u2013 m\u016bs\u0173 s\u0117kmingos santuokos receptas\u201c, - tvirtina M. Damonas, kurio \u0161eima lank\u0117si ir Kinijoje, kurioje buvo filmuojamas vasario 17-\u0105j\u0105 kinuose pasirodysiantis filmas \u201eDid\u017eioji siena\u201c.", "Viduram\u017ei\u0173 Kinija. Klajoklis i\u0161 Vakar\u0173 \u2013 Viljamas, vyksta \u012f Kinij\u0105 siekdamas gauti legendin\u012f slapt\u0105j\u012f ginkl\u0105 \u2013 \u201ejuoduosius miltelius\u201c. Aplinkyb\u0117s atveda j\u012f prie Did\u017eiosios sienos, kur vyras prisijungia prie kin\u0173 armijos, pasiruo\u0161usios kovai. Bendromis pastangomis, pasitelkdami visas turimas priemones, s\u0105jungininkai turi atremti ne\u017eemi\u0161k\u0173 j\u0117g\u0173 antpuol\u012f, grasinan\u010di\u0173 Kinijai pra\u017e\u016btimi.", "Filmo anonsas:"], "date": ["2017 m. vasario 10 d. 11:15"], "id": "73714692"},
{"url": "http://www.delfi.lt/veidai/kinas/a-gadzijeva-kurybai-ikvepe-filmas.d?id=73716984", "title": ["A. Gad\u017eijev\u0105 k\u016brybai \u012fkv\u0117p\u0117 filmas"], "text": ["Patirti jausmai garsiausiam Lietuvos konditerijos meistrui tapo \u012fkv\u0117pimu imtis sald\u017eios k\u016brybos. Anot Ali, jam \u012fdomu kurti desertus, kurie gimsta i\u0161 id\u0117jos, turi savo istorij\u0105: \u201eMane \u012fkv\u0117p\u0117 filmas, o mano desertas, sukurtas su legenda, galb\u016bt \u012fkv\u0117ps kitus dovanoti \u201eEmilijos\u201c desert\u0105, pasakojant jos legend\u0105. Ir tai bus prasminga. Man pasirod\u0117 \u012fdomu, kad filmo heroj\u0117 \u2013 jaunut\u0117 mergait\u0117, kurios gyvenim\u0105 lydi dramati\u0161ki \u012fvykiai \u2013 nepasiduoda nevil\u010diai ir tiki, kad visk\u0105 galima pakeisti, jei i\u0161dr\u012fsti sakyti ties\u0105. Labai nor\u0117jau, kad naujasis desertas \u201eEmilija\u201c atskleist\u0173 pagrindin\u0117s heroj\u0117s charakter\u012f. Tod\u0117l desert\u0105 padengiau pieni\u0161ko \u0161okolado su kepintais lazdyno rie\u0161utais kiautu. Ta\u010diau po juo galima rasti tai, kas tirpsta burnoje.\u201c", "Pasak garsaus konditerijos meistro, re\u017eisierius netur\u0117jo joki\u0173 pageidavim\u0173, koks tur\u0117t\u0173 b\u016bti desertas.", "\u201eTai labai geras komandinio darbo pavzydys. Kai pasitikima vienas kitu. Toks pasitik\u0117jimas \u012fkv\u0117p\u0117 mane daryti tai, kuo labai noriu premjeros dien\u0105 nustebinti tiek Donat\u0105, tiek filmo gerb\u0117jus\u201c, - sak\u0117 Ali.", "Filmo \u201eEmilija i\u0161 Laisv\u0117s al\u0117jos\u201c premjera \u017ei\u016brov\u0173 laukia jau vasario 16 dien\u0105."], "date": ["2017 m. vasario 10 d. 13:34"], "id": "73716984"},
{"url": "http://www.delfi.lt/veidai/kinas/20-metu-laukto-antro-trainspottingo-apzvalga-gaila-bet-meh.d?id=73727816", "title": ["20 met\u0173 laukto antro \u201eTrainspotting'o\u201c ap\u017evalga: gaila, bet meh"], "text": ["Internetiniame slenge u\u017egim\u0119s \u017eodis \u201emeh\u201c nerei\u0161kia nieko, bet kartu \u2013 tiek daug. J\u012f sakai, kai tau ner\u016bpi, nors tarsi tur\u0117t\u0173. \u201eMatei, SEL'as v\u0117l skelbia apie karjeros pabaig\u0105!\u201c \u2013 \u201eMeh\u201c. Ne\u012fdomu. Tai baisiausias \u017eodis, kurio gali sulaukti k\u016br\u0117jas. Viena, kai tavo darbas sukelia pykt\u012f ar kritikos bang\u0105. Stresuoji, nir\u0161ti, bet esi gyvas. Daug blogiau, kai emocij\u0173 tiesiog nekyla.", "Ir b\u016btent toki\u0105 \u2013 joki\u0105 \u2013 nuotaik\u0105 sukuria antroji \u201eTraukini\u0173 \u017eym\u0117jimo\u201c dalis. Ji smagiai pavadinta \u201eT2 Trainspotting\u201c, kaip aliuzija \u012f \u201efilmo herojams, tiems peraugusiems vaikams, geriausi\u0105 film\u0105-perdirbin\u012f: \u201eTerminatori\u0173 2\u201c, \u2013 Berlyno kino festivalio spaudos konferencijoje po premjeros paai\u0161kino Danny Boyle'as, vienas kertini\u0173 brit\u0173 re\u017eisieri\u0173 \u0161iandien, be pirmojo \u201eTrainspotting\u201c suk\u016br\u0119s \u201ePapl\u016bdim\u012f\u201c, \u201eL\u016b\u0161nyn\u0173 milijonieri\u0173\u201c ir \u201e127-ias valandas\u201c.", "Ta\u010diau jeigu antrasis \u201eTerminatorius\u201c sugeb\u0117jo filmo legend\u0105 kilstelti \u012f dar auk\u0161tesnes fanatizmo dausas, antrasis \u201eTrainspotting'as\u201c naudojasi pirmojo nostalgija, nepasi\u016blydamas nieko esmingai naujo ir, kas blogiausia, i\u0161siurbdamas pirmojo tur\u0117t\u0105 energij\u0105.", "96-\u0173j\u0173 \u201e", "\u201c, para\u0161ytas pagal tokio paties pavadinimo Irvine'o Welsho roman\u0105, pasakojo apie keturis draugelius i\u0161 vargingo Edinburgo rajono, kurie nusiraminim\u0105 randa narkotikuose. Vienas i\u0161 j\u0173 \u2013 trumpai skustas nihilistas Rentonas (vaidina Ewanas McGregoras) \u2013 nusprend\u017eia padaryti tai, k\u0105 si\u016blo prie\u0161 narkotikus Britanijoje kovojusi reklamin\u0117 kampanija ir \u201epasirinkti gyvenim\u0105\u201c \u2013 \u201eChoose life\u201c. Ta\u010diau k\u0105 prakti\u0161kai tai rei\u0161kia? Kas yra \u201egyvenimas\u201c \u2013 \u0161eima, pinigai, didelis televizorius svetain\u0117je?", "Filmas tampa kelione po Rentono ir jo draug\u0173 pasaul\u012f ie\u0161kant atsakym\u0173. \u017di\u016brovas mato narkotik\u0173 sukeltas vizijas (n\u0117rimo \u012f pri\u0161nerk\u0161t\u0105 tualet\u0105 scena yra ikonin\u0117 \u2013 kaip ir mirusio k\u016bdikio vaik\u0161\u010diojimas lubomis), heroj\u0173 nusikaltimus, priklausomyb\u0119 ne tik nuo chemini\u0173 med\u017eiag\u0173, bet ir vieniems nuo kit\u0173. Tamsus siu\u017eetas pasakojamas kaip juodoji komedija, lydima fantasti\u0161kos muzikos.", "Lietuvoje originalusis filmas dar negal\u0117jo tapti hitu 96-aisiais. Ta\u010diau sulig internetu ir \u201etorentais\u201c, \u201eTrainspotting\u201c pasiek\u0117 daugelio kontrkult\u016br\u0105 bandan\u010di\u0173 suprasti jaun\u0173 \u017emoni\u0173 kompiuterius ir tapo vienu esmini\u0173 film\u0173 apie brand\u0105 ir pasirinkimus.", "Ilgai atid\u0117liotas, su \u0161iurpuliukais tiek i\u0161 d\u017eiaugsmo, tiek i\u0161 baim\u0117s lauktas filmo t\u0119sinys \u201eT2\u201c rodo, kaip ketverto gyvenimai susiklost\u0117 po 20-ies met\u0173. Filmas paremtas kita, ma\u017eiau populiaria Welsho knyga \u201ePorno\u201c.", "Pirmasis \u201eTrainspotting'as\u201c prasideda scena, kai Rentonas b\u0117ga nuo policijos. Po 20-ies met\u0173 jis nebe Edinburge, o Amsterdame. Vis dar b\u0117ga \u2013 bet jau sporto klube, treniruokliu. Ir nukrenta. Jis \u201epasirinko gyvenim\u0105\u201c, bet gyvenimas nepasirinko jo. \u017dmona j\u012f paliko, o buhalterio darbas jo niekaip nerealizavo. Tad Rentonas nusprend\u017eia gr\u012f\u017eti pas paauglyst\u0117s draugus.", "\u201eT2\u201c bando tapti aktualiu m\u016bs\u0173 dienoms. Kartais filmui tai pavyksta, kaip juokingiausioje scenoje, kai Rentonas ir Simonas gra\u017ebyliauja Europos Komisijos atstovams, kad gaut\u0173 \u201eeuropin\u012f\u201c finansavim\u0105 baro renovacijai \u2013 nors i\u0161 tikro nori atidaryti bordel\u012f.", "Ta\u010diau daug da\u017eniau \u201eT2\u201c atrodo kaip B lygio originaliojo filmo kopija. Tai skaud\u017eiai pasijunta Rentono monologe, analizuojan\u010diame, k\u0105 \u0161iandienos pasaulyje rei\u0161kia \u201ePasirinkti gyvenim\u0105\u201c. Jis kalba apie feisbuk\u0105, niekam ne\u012fdomias j\u016bs\u0173 maisto nuotraukas, ker\u0161to pornografij\u0105 (revenge porn) ir kitus interneto kult\u016bros padarinius. Jo sakomi faktai teisingi ir svarb\u016bs, bet pasaulyje, kur feisbukui kritik\u0105 gali i\u0161girsti kasdien \u2013 tik niekas nepasi\u016blo veikian\u010di\u0173 variant\u0173, kaip gyventi be jo \u2013 reikia \u0161io to radikalesnio, kad publika \u012fsiklausyt\u0173.", "Daug \u017eadan\u010diai prasid\u0117j\u0119s filmas ma\u017edaug ties antr\u0105ja valanda praranda intrig\u0105 iki tokio lygmens, kad tau tiesiog neber\u016bpi, kuo viskas baigsis. McGregoras \u012fk\u016bnijo \u201enormalaus\u201c gyvenimo sugniu\u017edyt\u0105 vyr\u0105 taip puikiai, kad jo herojus praranda vis\u0105 charizm\u0105. J\u0173 duet\u0105 tempia Jonny Lee Millerio \u201eSick Boy\u201c Simonas, vis dar toks pat blogiukas ir paranojikas, vartojantis ir toliau \u2013 ta\u010diau Simono siu\u017eet\u0173 filme per ma\u017eai.", "Vietoje j\u0173 didelis d\u0117mesys sutelkiamas \u012f Begbie (aktorius Robertas Carlyle'as) \u2013 i\u0161 kal\u0117jimo pab\u0117gus\u012f, ker\u0161to Rentonui norint\u012f buvus\u012f draug\u0105, kurio pykt\u012f ant visuomen\u0117s ir sav\u0119s paties didina dingusi erekcija ir \u012f t\u0117v\u0105 n\u0117 kiek nepana\u0161us, vie\u0161bu\u010di\u0173 vadyb\u0105 studijuojantis ramus s\u016bnus. B\u0117da ta, kad isteri\u0161kas Begbie yra ma\u017eiausiai \u012fdomus i\u0161 ketveriuk\u0117s. Originaliajame filme jis buvo reikalingas komi\u0161kas prieskonis draug\u0173 dinamikai. Ta\u010diau pastatyti j\u012f \u012f centr\u0105 filmui buvo savi\u017eudyb\u0117.", "\u201eT2\u201c gelb\u0117ja du herojai. Vis\u0173 pirma \u2013 vis dar toks pat bevilit\u0161kas gerietis Spud'as, genialiai \u012fk\u016bnytas \u0161kot\u0173 aktoriaus Eweno Bremnero. O taip pat filmo atradimas Veronika, imigrant\u0117 i\u0161 Bulgarijos, viliojanti vyrus \u012f lov\u0105, kad jos vaikinu tap\u0119s Simonas visk\u0105 gal\u0117t\u0173 slapta filmuoti ir v\u0117liau \u0161anta\u017euoti. Ji filme vienintel\u0117 i\u0161laiko sveik\u0105 prot\u0105, jos istorija r\u016bpi, o netik\u0117ta jos draugyst\u0117 su Spud'u (\u201eTavo pasakojimai juokingi \u2013 gal\u0117tum juos u\u017era\u0161yti\u201c, \u2013 pasak\u0117 Veronika jam. Ir Spud'as, v\u0117l rad\u0119s gyvenimo prasm\u0119, prira\u0161\u0117 vis\u0105 kambar\u012f rankra\u0161\u010di\u0173) vienas \u017emoni\u0161kiausi\u0173 siu\u017eeto vingi\u0173. Tikras aktor\u0117s vardas yra Anjela Nedyalkova, ji tikrai yra i\u0161 Bulgarijos ir ji pati niekada anks\u010diau nebuvo vaidinusi tokio masto tarptautiniame kine. Aktor\u0117s pasirodymas \u201eT2\u201c suk\u0117l\u0117 filmo populiarum\u0105 bang\u0105 Bulgarijoje. Jeigu po 20-ies met\u0173 ka\u017ekas reflektuos \u201eT2\u201c, film\u0105 vis\u0173 pirma prisimins kaip Anjelos debiut\u0105 A lygoje.", "Taip pat, \u017einoma, muzika. Man\u010desterietis Boyle'as ir komanda per daug gerai jau\u010dia briti\u0161k\u0105 muzikos scen\u0105, kad nesud\u0117liot\u0173 \u0161okdinan\u010dio garso takelio. Originalaus filmo prad\u017eia su Davido Bowie prodiusuota Iggy Pop'o daina \u201eLust for Life\u201c yra viena \u012fsimintiniausi\u0173 atidaran\u010di\u0173 scen\u0173 moderniame kine. \u201eT2\u201c eina originalo pramintu keliu: atiduoda duokl\u0119 senai muzikai, bet nepamir\u0161ta ir naujos. I\u0161 sen\u0173j\u0173 \u0161\u012fkart netik\u0117tai panaudota \u201eQueen\u201c \u201eRadio Gaga\u201c, taip pat prisiminta viena gra\u017eiausi\u0173 \u201eBlondie\u201c dain\u0173 \u201eDreaming\u201c, po filmo sulauksianti daug nauj\u0173 \u201eYouTube\u201c per\u017ei\u016br\u0173. Grup\u0117, kuri tampa \u201eT2\u201c atradimu yra \u201eYoung Fathers\u201c, vienas originaliausi\u0173 kolektyv\u0173 \u0161iandienin\u0117je brit\u0173 scenoje, patys edinburgie\u010diai, kuriantys meni\u0161k\u0105, galing\u0105, netradicin\u012f rok\u0105. Belieka d\u017eiaugtis tiems, kas juos pamat\u0117 koncerte Vilniuje prie\u0161 por\u0105 met\u0173.", "Tad antrasis \u201eTranspotting\u201c n\u0117ra blogas filmas, n\u0117ra tragedija, n\u0117ra trainwreck'as. Jis papasakoja istorij\u0105, turi juoking\u0173 moment\u0173, yra ypa\u010d dinami\u0161kai nufilmuotas. Gal\u0173 gale, gera pasiilgt\u0105 ketveriuk\u0119 v\u0117l matyti ekrane. Ir d\u0117l to daugelis \u017emoni\u0173 \u012f \u0161\u012f film\u0105 nueis \u2013 jie tai jau gausiai daro Jungtin\u0117je Karalyst\u0117je, kur \u012fvyko \u201eT2\u201c pasaulin\u0117 premjera. Filmas jau dabar beveik pralenk\u0117 original\u0173j\u012f pagal u\u017e biliet\u0173 u\u017edirbtus pinigus.", "Ta\u010diau fanams reikia b\u016bti pasiruo\u0161us. Pirmasis filmas, nors ir parodydamas bevilti\u0161k\u0105 gyvenimo darbo klas\u0117s rajone pus\u0119, \u012fkv\u0117p\u0117 kabintis \u012f gyvenim\u0105 toliau. Tuo tarpu T2 nihilisti\u0161kai sako, kad neverta. Jeigu tai yra tai, kas nutinka kai \u201ePasirenki gyvenim\u0105\u201c, tuomet tokio gyvenimo geriau nesirinkti. Ta\u010diau kok\u012f rinktis? Filmas nesi\u016blo i\u0161ei\u010di\u0173. Jis tik parodo, kad viskas yra vienas didelis \u201emeh\u201c."], "date": ["2017 m. vasario 11 d. 18:49"], "id": "73727816"},
{"url": "http://www.delfi.lt/veidai/kinas/paaiskejo-bafta-geriausieji-apdovanojimai-isdalyti.d?id=73732912", "title": ["Paai\u0161k\u0117jo BAFTA geriausieji: apdovanojimai i\u0161dalyti"], "text": ["80-metis k\u016br\u0117jas, priimdamas briti\u0161k\u0105j\u012f \u201eOskaro\u201c atitikmen\u012f, pasinaudojo proga sukritikuoti Did\u017eiosios Britanijos konservatori\u0173 vyriausyb\u0119.", "K.Loachas sak\u0117, kad jo tikrovi\u0161ka drama apie stali\u0173, m\u0117ginant\u012f gauti socialin\u0119 pa\u0161alp\u0105 po patirto infarkto, rodo, kad \u201esu labiausiai pa\u017eeid\u017eiamais ir neturtingiausiais \u017emon\u0117mis \u0161i vyriausyb\u0117 elgiasi su be\u0161irdi\u0161ku \u017eiaurumu, kuris yra g\u0117dingas\u201c.", "Klausytojai, susirink\u0119 Karali\u0161kojoje Alberto sal\u0117je Londone, jo \u017eod\u017eius palyd\u0117jo pritariamais \u0161\u016bksniai.", "Tarp klausytoj\u0173 buvo Britanijos princas Williamas ir jo \u017emona Kate, taip pat nominuotieji, \u012fskaitant Meryl Streep, Casey Affleck\u0105 ir Nicole Kidman.", "Tiek Williamas, tiek Kate \u0161iam vakarui pasirinko juodos ir baltos spalv\u0173 drabu\u017eius: princas vilk\u0117jo frak\u0105, o kunigaik\u0161tien\u0117 \u2013 Alexander'o McQueeno suknel\u0119 be petne\u0161\u0117li\u0173 ir tviskan\u010dius auskarus.", "BAFTA apdovanojimai da\u017enai laikomi u\u017euomina, kas gali tik\u0117tis JAV Kino akademijos apdovanojim\u0173 per ceremonij\u0105, \u012fvyksian\u010di\u0105 dviem savait\u0117mis v\u0117liau. \u201eKalifornijos svajos\u201c jau dabar yra pagrindinis pretendentas \u012f \u201eOskarus\u201c, nominuotas 14 kategorij\u0173. Be to, \u0161is filmas jau laim\u0117jo septynis \u201eAuksinius gaublius\u201c.", "Holivudo \u017evaig\u017ed\u0117 Casey Affleckas sekmadien\u012f peln\u0117 Brit\u0173 kino ir televizijos meno akademijos (BAFTA) geriausio aktoriaus apdovanojim\u0105 u\u017e vaidmen\u012f dramoje \u201eMan\u010desteris prie j\u016bros\u201c (Manchester By The Sea), o geriausio aktor\u0117s statul\u0117l\u0119 atsi\u0117m\u0117 miuzikle \u201eKalifornijos svajos\u201c (La La Land) suvaidinusi Emma Stone.", "Per ceremonij\u0105 Karali\u0161kojoje Alberto sal\u0117je Londone C.Affleckas d\u0117l geriausio aktoriaus titulo var\u017ed\u0117si su \u201eKalifornijos svaj\u0173\u201c \u017evaig\u017ede Ryanu Goslingu, Andrew Garfieldu, suvaidinusiu filme \u201ePj\u016bklo ketera\u201c (Hacksaw Ridge), Jake'u Gyllenhaalu i\u0161 \u201eNaktini\u0173 gyv\u016bn\u0173\u201c (Nocturnal Animals) ir Viggo Mortensenu, suk\u016brusiu vaidmen\u012f filme \u201e\u0160aunusis kapitonas: gyvenimas be taisykli\u0173\u201c (Captain Fantastic).", "E.Stone var\u017eov\u0117s buvo Amy Adams i\u0161 mokslin\u0117s fantastikos juostos \u201eAtvykimas\u201c (Arrival), Emily Blunt, nominuota u\u017e darb\u0105 filme \u201eMergina traukinyje\u201c (The Girl on the Train); Meryl Streep, suvaidinusi juostoje \u201eFlorence\u201c (Florence Foster Jenkins) ir Natalie Portman, juostos \u201eD\u017eeki\u201c (Jackie) \u017evaig\u017ed\u0117.", "Nuotaikingas Holivudo miuziklas \u201eKalifornijos svajos\u201c (La La Land) sekmadien\u012f buvo pripa\u017eintas geriausiu filmu per Brit\u0173 kino ir televizijos meno akademijos (BAFTA) apdovanojim\u0173 ceremonij\u0105.", "Per ceremonij\u0105 Karali\u0161kojoje Alberto sal\u0117je Londone re\u017eisieriaus Damieno Chazelle'o juosta d\u0117l geriausio filmo apdovanojimo var\u017e\u0117si su filosofine mokslin\u0117s fantastikos juosta \u201eAtvykimas\u201c (Arrival), Britanijos socialini\u0173 tarnyb\u0173 labirintus vaizduojan\u010diu filmu \u201eA\u0161, Danielis Bleikas\u201c (I, Daniel Blake), jaudinama Naujosios Anglijos drama \u201eMan\u010desteris prie j\u016bros\u201c (Manchester By The Sea) ir jaunuolio \u017eengimo \u012f suaugusi\u0173j\u0173 pasaul\u012f Majamyje istorija \u201eM\u0117nesiena\u201c (Moonlight).", "Be to, D.Chazelle'is laim\u0117jo geriausio re\u017eisieriaus apdovanojim\u0105 u\u017e savo film\u0105, kuris prie\u0161 ceremonij\u0105 Londone buvo nominuotas i\u0161 viso 11 kategorij\u0173."], "date": ["2017 m. vasario 12 d. 22:21"], "id": "73732912"},
{"url": "http://www.delfi.lt/veidai/kinas/m-mikutavicius-filmui-emilija-is-laisves-alejos-sukure-jautria-daina-lietuviskai-uzdainavo-ir-gjan.d?id=73737084", "title": ["M. Mikutavi\u010dius filmui \u201eEmilija i\u0161 Laisv\u0117s al\u0117jos\u201c suk\u016br\u0117 jautri\u0105 dain\u0105: lietuvi\u0161kai u\u017edainavo ir GJan"], "text": ["Anot Marijaus, filmui dain\u0105 jis sutiko para\u0161yti pirmiausia tod\u0117l, kad tai D. Ulvydo filmas.", "\u201eNors negaliu sakyti, kad daug \u017einau apie pasiprie\u0161inim\u0105 a\u0161tunt\u0105jame de\u0161imtmetyje, bet filme papasakota istorija labai tikra ir jautri. Lietuvi\u0173 k\u016br\u0117jai paprastai nekuria film\u0173, kurie tave sugraudint\u0173, o \u017ei\u016br\u0117damas \u0161\u012f film\u0105, apsi\u017eliumbiau,\u201c \u2013 sako M. Mikutavi\u010dius.", "Dain\u0105 atlieka pats Marijus, drauge su pirm\u0105 kart\u0105 lietuvi\u0161kai dainuojan\u010dia jaunimo numyl\u0117tine ", ". Atlik\u0117ja sako, kad u\u017edaroje filmo per\u017ei\u016broje ji taip pat susigraudinusi.", "\u201eFilmas ne tik kokybi\u0161kas, \u012ftraukian\u010dio siu\u017eeto, bet ir labai jaudinantis. Labai viliuosi, kad j\u012f pa\u017ei\u016br\u0117s pirmiausia jauni \u017emon\u0117s, kurie gal\u0117s daugiau su\u017einoti apie m\u016bs\u0173 tautos herojus ir kovas u\u017e laisv\u0119 ne tik i\u0161 sausos vadov\u0117lin\u0117s med\u017eiagos. D\u017eiaugiuosi, prisid\u0117jusi prie \u0161io filmo garso takelio, nes tai yra ma\u017eiausia, k\u0105 gal\u0117jau padaryti, nor\u0117dama pad\u0117koti tiems, kurie net okupacijoje tur\u0117jo dr\u0105sos kovoti u\u017e ties\u0105.\u201c", "Anot GJan, ank\u0161\u010diau jai neteko dirbti su kitais Lietuvos muzikos k\u016br\u0117jais: \u201eTod\u0117l man nepaprastai smagu, kad pirm\u0105 kart\u0105 tai \u012fvyko su tokiu autoritetingu ir talentingu \u017emogumi, kaip Marijonas ir visa jo komanda.\u201c", "Donatas sako, kad Marijaus ir GJan duetas padar\u0117 tai, ko jis tik\u0117josi nuo pat filmo k\u016brimo prad\u017eios. Kad specialiai filmui para\u0161yta ir atlikta daina taps jo a\u0161imi, bus u\u017ekre\u010dianti, jaudinanti ir gili.", "Specialiai jai re\u017eisierius suk\u016br\u0117 vaizdo klip\u0105, panaudodamas jautriausius savo naujausio filmo kadrus. \u201eEsu nepaprastai d\u0117kingas kompozitoriui Jonui Jurk\u016bnui, kuris suk\u016br\u0117 vis\u0105 muzikin\u012f filmo takel\u012f. Be jo, mano svajon\u0117, kad filme skambanti muzika jaudint\u0173, neb\u016bt\u0173 \u012fgyvendinta. Kai Jonas pagrojo vien\u0105 i\u0161 savo sukurt\u0173 melodij\u0173 filmui, supratau, kad \u0161i muzika gali tapti daina. Dav\u0117me paklausyti jos Marijonui. Jis pasak\u0117: \u201eViskas \u010dia puikiai. Einu ra\u0161yti teksto\u201c.", "Sulauk\u0119s jo \u2013 apsid\u017eiaugiau. Tai geriau, nei tik\u0117jausi. Marijonas i\u0161girdo svarbiausi\u0105 filmo \u017einut\u0119 ir sud\u0117jo j\u0105 \u012f kelet\u0105 dainos eilu\u010di\u0173. Jis u\u017edav\u0117 esmin\u012f klausim\u0105 \u201ear tu esi tas?\u201c, \u012f kur\u012f visi tur\u0117tume sau atsakyti,\u201c \u2013 sako D. Ulvydas."], "date": ["2017 m. vasario 13 d. 10:42"], "id": "73737084"},
{"url": "http://www.delfi.lt/veidai/kinas/biografine-drama-kova-iki-paskutinio-kraujo-laso-pasakoja-viena-ispudingiausiu-sugrizimo-i-gyvenima-istoriju.d?id=73739148", "title": ["Biografin\u0117 drama \u201eKova iki paskutinio kraujo la\u0161o\u201c pasakoja vien\u0105 \u012fsp\u016bdingiausi\u0173 sugr\u012f\u017eimo \u012f gyvenim\u0105 istorij\u0173"], "text": ["Deja, 1991 metais Pazienza pateko \u012f tragi\u0161k\u0105 automobilio avarij\u0105, kurioje susilau\u017e\u0117 kakl\u0105. Boksininkui skilo net trys kaklo slanksteliai, i\u0161 kuri\u0173 vienas pavojingai arti centrin\u0117s nerv\u0173 sistemos, tod\u0117l ant jo galvos buvo sumontuotas metalinis aureol\u0117s prietaisas ir var\u017etais prigr\u0119\u017etas prie kaktos.", "Gydytojai \u012fsp\u0117jo, kad patirta trauma yra labai rimta ir Vinny gali nebevaik\u0161\u010dioti, ta\u010diau nepra\u0117jus net savaitei po gr\u012f\u017eimo i\u0161 ligonin\u0117s \u012f namus, jis prad\u0117jo ruo\u0161tis sugr\u012f\u017eimui \u012f bokso ring\u0105. Nepaisydamas gydytoj\u0173 nurodym\u0173, jis treniravosi atsigavimo laikotarpiu, o nu\u0117mus aureol\u0117s prietais\u0105 nuo galvos \u2013 gr\u012f\u017eo \u012f ring\u0105 ir laim\u0117jo devynias dvikovas i\u0161 eil\u0117s.", "Ringe Vinny Pazienza savo oponentus ir \u017ei\u016brovus g\u0105sdindavo kiekvienoje kovoje prarandamo kraujo kiekiu \u2013 boksininkas naudojo krauj\u0105 skystinan\u010dius vaistus \u2013 tai \u012fkv\u0117p\u0117 filmo pavadinim\u0105. Galiausiai, Paz u\u017ebaig\u0117 savo karjer\u0105 laim\u0117damas dar tris pasaulio \u010dempiono titulus.", "\u201eKova iki paskutinio kraujo la\u0161o\u201c filmuota Vinny Pazienza gimtajame mieste, Cranstone, Rod Ailende. Re\u017eisierius Ben Younger \u010dia praleido daug laiko, kad \u012fsitikint\u0173, jog viskas, pradedant nuo drabu\u017ei\u0173 ir baigiant akcentais, b\u016bt\u0173 autenti\u0161ka.", "Realiame gyvenime Vinny savo bokso pir\u0161tines jau pakabino ant vinies ir \u0117m\u0117si trenerio vaidmens. \u0160iuo metu jis treniruoja b\u016btent filmavimo aik\u0161tel\u0117je sutikt\u0105 profesional\u0173 boksinink\u0105 Jean Pierre Augustin, kuris filme vaidina Paz oponent\u0105. Tur\u0117damas greta sav\u0119s Pazmanijos velni\u0105, galb\u016bt ir Augustin kada nors taps vertas filmo.", "Biografin\u0117 drama \u201eKova iki paskutinio kraujo la\u0161o\u201c kino teatruose jau nuo vasario 24 d.", "Filmo anonsas:"], "date": ["2017 m. vasario 13 d. 12:17"], "id": "73739148"},
{"url": "http://www.delfi.lt/veidai/kinas/trys-zinomi-vyrai-issake-nuomone-apie-trecia-zero-filmo-dali.d?id=73750298", "title": ["Trys \u017einomi vyrai i\u0161sak\u0117 nuomon\u0119 apie tre\u010di\u0105 \u201eZero\u201d filmo dal\u012f"], "text": ["\u201eMan patiko tai, kad E. V\u0117lyvis pakilo \u012f savoti\u0161k\u0105 socialin\u012f-politin\u012f lyg\u012f. Tau jau ne \u0161iaip koks bulvarinis skaitalas, o politinis \u0161iupinys. Filmas s\u0105mojingas, meistri\u0161kai sukaltas siu\u017eetas, daug netik\u0117t\u0173 scen\u0173 \u2013 nors viskas vystosi logi\u0161kai, bet kartu netik\u0117tai.", "Puikus tempas, ko da\u017enai tr\u016bksta lietuvi\u0161kiems filmams \u2013 jie da\u017enai antroje filmo pus\u0117je sustoja, o \u010dia to nebuvo. Labai geras kastingas, man ypa\u010d patiko Gytis Ivanauskas \u2013 jis man buvo filmo atradimas. Labai patiko, kad yra aktori\u0173 t\u0119stinumas i\u0161 ankstesni\u0173 \u201eZero\u201c dali\u0173, i\u0161 j\u0173 tikiesi tam tikro lygio, ir tai \u012fvyksta. Apskritai, saky\u010diau, labai dr\u0105sus filmas, kadangi lietuviai tik deklaruoja tokie esantys, nors i\u0161 tikro n\u0117ra.", "\u017dinoma, viskas padidinta, sukurtas groteskas, bet a\u0161 tikiu, kad dar neseniai, o gal ir dabar, dar yra tokie santykiai tarp \u017einiasklaidos, teis\u0117tvarkos ir politikos institucij\u0173. O toks kalb\u0117jimas per film\u0105 irgi yra tam tikra pilietin\u0117 pozicija, tam tikras velnio varymas.", "Nerekomenduo\u010diau jo tik vyresniems \u017emon\u0117ms \u2013 jie nesupras, apie k\u0105 \u010dia kalba, tik susijaudins ir susigadins nuotaik\u0105. Saky\u010diau, kad filmas tik suaugusiems, bet ne tik pagal am\u017ei\u0173 \u2013 taip pat ir tiems, kurie be kompleks\u0173, be prietar\u0173, be i\u0161ankstini\u0173 nuostat\u0173, be gra\u017eaus pasaulio natiurmort\u0173. Tokiems, kurie suaug\u0119 ir brand\u016bs \u2013 jiems reikia ateiti pa\u017ei\u016br\u0117ti.", "Po filmo sav\u0119s juokais paklausiau, kod\u0117l man\u0119s nepakviet\u0117 filmuotis \u012f \u201eZero III\u201c. Gal bent kok\u012f ma\u017e\u0105 vaidmen\u012f Emilis b\u016bt\u0173 man rad\u0119s. Jis re\u017eisavo \u201eAnties\u201c 30-me\u010dio koncert\u0105, tapome draugais, ir mielai priim\u010diau tok\u012f kvietim\u0105 i\u0161bandyti save jo filmuose.\u201c", "\u201eFilmas man patiko, kadangi tai proga pasijuokti, o kuo toki\u0173 prog\u0173 daugiau, tuo gyventi smagiau. Vienintelis dalykas, kuris ne tiek kliuvo, kiek kirb\u0117jo ka\u017ekur ties stuburo smegenimis, kad tai ne tiek filmas, ne tiek etiud\u0173 rinkinys, o portal\u0173 antra\u0161\u010di\u0173 pl\u0117tinys. \u017di\u016brovui, menkiau besigaudan\u010diam filmo kontekste, juoko tur\u0117t\u0173 b\u016bt\u0173 dvigubai ma\u017eiau, vadinasi, universalumo \u0161iek tiek tr\u016bksta.", "Kiek realus filme kuriamas politikos vaizdas? Niekad nebuvau politikoje, tai ir toki\u0173 patarim\u0173 i\u0161 vidaus negal\u0117\u010diau padalinti. I\u0161 vienos pus\u0117s \u2013 taip, vald\u017eia svaigina, o apsvaigus galima velniai \u017eino ko prikr\u0117sti. I\u0161 kitos \u2013 politikoje apstu vidutinybi\u0173, kuriems euras saujoj brangesnis u\u017e bet koki\u0105 milijonais apkai\u0161yt\u0105 orgij\u0105 girioj. Tiesa, ir dar vienas dalykas \u2013 gyvenime \u0161iaip viskas b\u016bna l\u0117\u010diau, banaliau ir nuobod\u017eiau, tod\u0117l tam ir reikalingi scenaristai su re\u017eisieriais, kad i\u0161 tos pilkos monotonijos i\u0161spaust\u0173 koncentruot\u0105 adrenalin\u0105.", "Lyginant su ankstesniais \u201eZero\u201c filmais, pirmas buvo daug li\u016bdnesnis ir padrikesnis. Antras buvo tikra juodoji komedija ir daug tampriau suvyniota \u012f vientis\u0105 audin\u012f. Tre\u010dias, kaip jau sakiau, i\u0161pl\u0117tot\u0173 ir i\u0161rutuliot\u0173 sensacing\u0173 antra\u0161\u010di\u0173 rinkinys.", "Tiems kritikams, kuriems E. V\u0117lyvio filmai ir juodas humoras per a\u0161tr\u016bs, pasi\u016bly\u010diau atsiversti kokios nors XIX a. kilming\u0173 mergeli\u0173 pensiono aukl\u0117tin\u0117s dienora\u0161t\u012f, \u0161iek tiek pa\u017eliumbti ties egzaltuotais \u012fra\u0161ais, tada juos i\u0161ra\u0161yti kvailose nuotraukose su g\u0117l\u0117mis ir m\u0117nesienomis, ir susiklijuoti savo feisbuko sienoje.", "Jeigu re\u017eisierius E. V\u0117lyvis man\u0119s papra\u0161yt\u0173 sukurti tem\u0105 ketvirtajam \u201eZero\u201c, saky\u010diau, kad yra viena sritis, kuri am\u017eiais praslysta nepasteb\u0117ta \u2013 akademin\u0117 \u0161viesuomen\u0117 ir tamsuomen\u0117. Baisiai kniet\u0117t\u0173 pablusin\u0117ti, kas vyksta ten.\u201c", "\u201eA\u0161 d\u017eiaugiuosi, kad filme yra sveikas humoras, ir jis juokingas, nes labai retai kada lietuvi\u0161kas humoras b\u016bna juokingas.", "Man patiko, kaip Petras Gra\u017eulis pakomentavo, kad politikoje daug \u017eiauriau nei \u0161iame filme. Gal kai kur ir perlenkta, bet daug tiesos parodyta. Daug k\u0105 galima atpa\u017einti i\u0161 realyb\u0117s. O nu\u0117mus \u0161iek tiek sutir\u0161tint\u0173 spalv\u0173, b\u016bt\u0173 visai realu.", "Jei mane E. V\u0117lyvis pakviest\u0173 nusifilmuoti savo filme, mielai sutik\u010diau \u2013 ne tik savo malonumui, bet ir d\u0117l to, kad prie kino klasiku tampan\u010dio \u0161io re\u017eisieriaus darb\u0173 prisid\u0117ti b\u016bt\u0173 garb\u0117. Ir labai \u012fdomu.", "O filmo tema man aktuali, ne kart\u0105 teko susidurti su korupcija, dvigubais standartais. Bet santykiai su \u017emon\u0117mis yra toks dalykas \u2013 vieni sprend\u017eia visokius konkursus vienaip, kiti kitaip. Negali nieko padaryti, vieni moka pralaim\u0117ti \u0161variai, kiti to nesugeba. Man labiau patinka pralaim\u0117ti \u0161variai, nes tada gali vaik\u0161\u010dioti i\u0161kelta galva ir d\u0117l nieko ne g\u0117da.", "Apskritai man \u201eZero III\u201c pirmiausiai buvo pramoga, neprivert\u0117 susim\u0105styti. A\u0161 \u0161iaip \u017emogus esu be galo pavir\u0161utini\u0161kas, ir gilus m\u0105stymas man nepriimtinas i\u0161 esm\u0117s.\u201c", "Naujausia E. V\u0117lyvio kino juosta palie\u010dia politikos, \u017einiasklaidos ir verslo ry\u0161i\u0173 tem\u0105 \u2013 korupcija, cinizmas, pinigai ir aistra bus tik kelios nuod\u0117m\u0117s, i\u0161 kuri\u0173 suplakta \u0161i juodoji komedija. Naujoje \u201eZero\u201c dalyje pamatysime pam\u0117gtus aktorius \u2013 Ing\u0105 Jankauskait\u0119, Ram\u016bn\u0105 Cic\u0117n\u0105, Rimant\u0119 Valiukait\u0119, Gyt\u012f Ivanausk\u0105, Mindaug\u0105 Papinig\u012f, K\u0119stut\u012f Jak\u0161t\u0105, Ram\u016bn\u0105 Rudok\u0105, Andri\u0173 Bialob\u017eesk\u012f ir kitus."], "date": ["2017 m. vasario 14 d. 10:34"], "id": "73750298"},
{"url": "http://www.delfi.lt/veidai/kinas/kas-nutinka-kai-vyrams-uzkimba-laimingas-bilietas.d?id=73752552", "title": ["Kas nutinka, kai vyrams u\u017ekimba laimingas bilietas?"], "text": ["Valerka su draugais po vakar\u0117lio aptinka tur\u012fs loterijos biliet\u0105. Kas j\u012f pirko \u2013 niekas nepamena. Paai\u0161k\u0117ja, kad bilietas laimingas \u2013 43 milijonai rubli\u0173! \u010cia jau visas kapitalas kuklaus Jekaterinburgo gyventojui! K\u0105 ten, u\u017eteks visam pardav\u0117j\u0173 skyriui, kur dirba Valerka ir jo draugai.", "Laim\u0117jim\u0105 nusprend\u0117 pasidalinti po lygiai, pasilinksmino, prik\u016br\u0117 plan\u0173... bet greitai suprato, kad pinigus matys kaip savo ausis, jei apie juos su\u017einos \u017emonos. Vyrai i\u0161 nam\u0173 pavagia savo pasus ir pab\u0117ga \u012f Maskv\u0105. O \u017emonos seka jiems i\u0161 paskos!", "Filmo herojams tenka i\u0161k\u0119sti sunkius i\u0161bandymus pinigais daugelyje sud\u0117ting\u0173 ir net absurdi\u0161k\u0173 situacij\u0173. Ar \u012fmanoma i\u0161likti \u017emogumi, kai i\u0161 dangaus nukrenta tokie turtai?", "Komedijos \u201eLaimingas bilietas\u201c filmavimo aik\u0161tel\u0117je siaut\u0117jo stipriausi komikai i\u0161 skirting\u0173 sri\u010di\u0173: kino, teatro ir televizijos. Pagrindini\u0173 vaidmen\u0173 atlik\u0117jai \u2013 Andrejus Ro\u017ekovas, Dmitrijus Brekotkinas ir Via\u010deslavas Miasnikovas \u2013 humoro m\u0117g\u0117jams gerai pa\u017e\u012fstami i\u0161 humoristinio \u0161ou \u201eUralskije pelmeni\u201c.", "Veiksmo scenas su triukais ir gaudyn\u0117mis k\u016br\u0117 Viktoro Ivanovo kaskadinink\u0173 komanda. J\u0173 atlikt\u0173 darb\u0173 s\u0105ra\u0161e tokie pasauliniai projektai, kaip visos \u201ebornianos\u201c dalys (\u201eBornas. Galutinis tikslas\u201c, \u201eBornas: Absoliutus prana\u0161umas\u201c, \u201eD\u017eeisonas Bornas\u201c), St. Spilbergo \u201eDirbtinis intelektas\u201c, S. Bondar\u010diuko \u201eStalingradas\u201c."], "date": ["2017 m. vasario 14 d. 12:56"], "id": "73752552"},
{"url": "http://www.delfi.lt/veidai/kinas/10-erotiniu-filmu-jaudinanciu-labiau-nei-penkiasdesimt-pilku-atspalviu.d?id=73717452", "title": ["10 erotini\u0173 film\u0173, jaudinan\u010di\u0173 labiau nei \u201ePenkiasde\u0161imt pilk\u0173 atspalvi\u0173\u201c"], "text": ["Pranc\u016bz\u0173 re\u017eisieriaus Luiso Bu\u00f1uelio pastatytas filmas \u2013 tobulas erotinis filmas, sukurtas tam tikrame kult\u016briniame kontekste. \u0160i juosta buvo sukurta pagal Josepho Kesselio roman\u0105. Beje, daugelis puiki\u0173 erotini\u0173 juost\u0173 buvo sukurtos pagal knygas. Tai Catherine Deneuve vaidinamos moters istorija, ji i\u0161tek\u0117jusi u\u017e tobulo vyro, ta\u010diau negali \u012fveikti savo slapo noro b\u016bti prostitute.", "Nors \u0161is filmas i\u0161 esm\u0117s romanu neparemtas, \u0161io erotinio filmo scenarijaus autorius ir re\u017eisierius \u2013 ne kas kitas, o vadinamojo \u201enaujojo romano\u201c t\u0117vas Alainas Robbe-Grillet. Filme ai\u0161kaus siu\u017eeto tarsi ir n\u0117ra, ta\u010diau aki\u0173 nuo prie lovos priri\u0161tos ir seksualumu alsuojan\u010dios Marie France Pisier tikrai negal\u0117site atitraukti ir taip. \u0160is filmas \u012frodo, kad \u017eaidimai ir \u012fvairios m\u012fsl\u0117s \u2013 pats geriausias afrodiziakas.", "Tai pasakojimas apie atviroje santuokoje gyvenan\u010di\u0105 por\u0105 ir itin ekstremalaus feti\u0161o teikiam\u0105 malonum\u0105. Nors \u0161is filmas pirmiausia siejamas su re\u017eisieriumi Davidu Cronenbergu, kaip ir \u201eDienos gra\u017euol\u0117\u201c, tai pirmiausia ra\u0161ytojo (J. G. Ballardo) k\u016brinys. Juosta pasakoja apie savoti\u0161k\u0105 lytin\u012f nukrypim\u0105, ver\u010diant\u012f \u017emones ie\u0161koti seksualinio malonumo... avarijose.", "\u0160is filmas pastatytas pagal erotikos ekspert\u0117s Ana\u00efs Nin knyg\u0105. Jis pasakoja apie psichoseksualin\u012f meil\u0117s trikamp\u012f.", "Pranc\u016bzi\u0161kasis filmo pavadinimas rei\u0161kia n\u0117\u0161\u010dios moters k\u016bno temperat\u016br\u0105 ryte. \u0160is filmas buvo pastatytas pagal Philippe'o Djian roman\u0105. Jo veik\u0117jas ra\u0161ytojas Zorgas \u2013 vienas aistringos meil\u0117s istorijos dalyvis \u2013 tariamai i\u0161 gailes\u010dio u\u017edusina Bet\u0119, kuri patiria persileidim\u0105 ir v\u0117liau nervin\u012f i\u0161sekim\u0105.", "Filmas pastatytas pagal to paties pavadinim\u0105 roman\u0105. Beje, j\u012f para\u0161\u0117 viena pranc\u016bz\u0173 diplomat\u0117, pasivadinusi Emmanuelle Arsan vardu, kad apsaugot\u0173 savo tapatyb\u0119.", "Re\u017eisierius Jeanas-Jacques'as Annaud suk\u016br\u0117 \u0161i\u0105 Marguerite Duras knygos ekranizacij\u0105 apie jaunos merginos pirm\u0105j\u012f roman\u0105 su vyresniu vyru.", "Italo re\u017eisieriaus Bernardo Bertolucci juosta, pastatyta pagal Gilbert'o Adair'o knyg\u0105 \u201eThe Holy Innocents\u201c. Jame pasakojama apie jaun\u0105 amerikiet\u012f, kuris atvyko \u012f Pary\u017ei\u0173 septintojo pra\u0117jusio am\u017eiaus de\u0161imtme\u010dio pabaigoje ir susipa\u017e\u012fsta su dvyniais, v\u0117liau \u012ftraukusiais j\u012f \u012f keistus keistus seksualinius \u017eaidimus.", "Alano Parkerio re\u017eisuotas trileris yra paremtas Williamo Hjortsbergo romanu \u201eFalling Angel\u201c. Jame vaidina Lisa Bonet ir Charlotte Rampling. A. Parkerio \u012fsipareigojimas vizualiniam a\u0161trumui atveda j\u012f \u012f tokias vietas, kaip Naujasis Orleanas, kur viename aptriu\u0161usiame vie\u0161bu\u010dio kambaryje ant lovoje gulin\u010di\u0173 meilu\u017ei\u0173 krenta kraujo la\u0161ai.", "\u0160\u012f Patric\u2018o Ch\u00e9reau darb\u0105 \u012fkv\u0117p\u0117 Alexandre'o Dumas romanas. Filme vaidina Isabelle Adjani ir Vincentas Perezas, kurie papasakojo istorij\u0105 apie aistring\u0105 kareivio ir jo karalien\u0117s roman\u0105."], "date": ["2017 m. vasario 14 d. 20:37"], "id": "73717452"},
{"url": "http://www.delfi.lt/veidai/kinas/lietuviskos-kinos-juostos-emilija-is-laisves-alejos-rezisierius-d-ulvydas-tai-yra-daugiau-nei-filmas.d?id=73760004", "title": ["Lietuvi\u0161kos kinos juostos \u201eEmilija i\u0161 Laisv\u0117s al\u0117jos\u201c re\u017eisierius D. Ulvydas: tai yra daugiau nei filmas"], "text": ["Prie\u0161 pat filmo premjer\u0105 \u012fvykusioje spaudos konferencijoje, kurioje dalyvavo filmo re\u017eisierius Donatas Ulvydas, prodiuser\u0117 \u017divil\u0117 Gallego, aktoriai Ieva Andrejevait\u0117, Tauras \u010ci\u017eas, \u010ceslovas Stonys, kalb\u0117ta ne tik apie kino juostos prasm\u0119, jos perspektyvas visame pasaulyje, bet ir pamatines \u017emogi\u0161k\u0105sias vertybes.", "D. Ulvydas d\u017eiaug\u0117si, kad netrukus pla\u010diuosius ekranus pasieksianti kino juosta jau dabar pranoko l\u016bkes\u010dius: \u201eTai yra daugiau nei filmas. Visa tai tapo didesniu susidom\u0117jimu, nu\u0117jusiu net iki parod\u0173. Moksleiviai siun\u010dia nuotraukas i\u0161 vadov\u0117li\u0173... \u0160is filmas buvo reikalingas. Tai, k\u0105 mes padar\u0117me buvo reikalinga.\u201c", "Filmo re\u017eisierius sak\u0117 negal\u0117j\u0119s atsisteb\u0117ti jauno am\u017eiaus pilie\u010di\u0173 susidom\u0117jimu kino juosta.", "\u201ePajutau, kad jiems filmas yra svarbus. Jaunimas supranta \u0161io filmo vert\u0119, jiems svarbu j\u012f pamatyti. Lietuvos istorija jiems \u2013 ne vien puslapis i\u0161 istorijos vadov\u0117li\u0173\u201c, \u2013 per spaudos konferencij\u0105 sak\u0117 D. Ulvydas.", "Filmo pastatymas \u2013 \u017d. Gallego id\u0117ja. Prodiuser\u0117 prisipa\u017eino i\u0161 prad\u017ei\u0173 tur\u0117jusi ambicij\u0173 statyti film\u0105 apie Emilij\u0105 Pliateryt\u0119, ta\u010diau \u0161i\u0105 id\u0117j\u0105 paliko atei\u010diai. Nuspr\u0119sta gr\u012f\u017eti \u012f 1972-uosius, laikmet\u012f, apie kur\u012f dar nebuvo pastatyta n\u0117 vieno filmo.", "Paklausta apie filmo biud\u017eet\u0105, \u017d. Gallego kukliai nusijuok\u0117 ir i\u0161tar\u0117, kad kai kurie u\u017esienio kolegos n\u0117 nepatiki, kai ji prabyla apie skai\u010dius.", "\u201eU\u017esienio kolegos man sako: \u201etu juokauji!\u201c. Filmo biud\u017eetas yra apie 600 t\u016bkst. eur\u0173. Tai \u2013 itin ma\u017eas biud\u017eetas tokio masto filmui. Kai kas pasakyt\u0173, kad pus\u0117 filmo biud\u017eeto tur\u0117jo b\u016bti skirta vien Laisv\u0117s al\u0117jos dekoracijos...\u201c \u2013 sak\u0117 filmo prodiuser\u0117.", "Kalb\u0117dama apie filmo perspektyvas u\u017esienyje, filmo prodiuser\u0117 \u017d. Gallego vyl\u0117si, kad filmas pasieks daugiau \u0161ird\u017ei\u0173 nei tik lietuvi\u0173: \u201eU\u017etikrinu, kad filmas bus rodomas ne tik Lietuvoje. Manau, kad jis yra aktualus ne tik m\u016bs\u0173 \u0161aliai, bet ir postsovietin\u0117ms, ir net vakar\u0173 \u0161alims. Kovo 11 dien\u0105 lietuvi\u0173 bendruomeni\u0173 iniciatyva filmas bus rodomas ir kitose \u0161alyse\u201c.", "\u012edomu tai, kad iki \u0161iol kino juostos joje nusifilmav\u0119s aktoriai dar n\u0117ra mat\u0119, o pats D. Ulvydas juokais vyl\u0117si, kad visa tai \u2013 tam, kad komanda nualpt\u0173 per premjer\u0105.", "Aktorius \u010ceslovas Stonys tikisi, kad i\u0161vydus \u201eEmilija i\u0161 Laisv\u0117s al\u0117jos\u201c \u017ei\u016brovams kils nenumaldomas noras pasikalb\u0117ti su savimi.", "\u201eManau, kad kiekvienas i\u0161\u0117j\u0119s i\u0161 seanso, pasikalb\u0117t\u0173 su savimi. Tai vienas svarbiausi\u0173 filmo tiksl\u0173. O pasikalb\u0117ti, manau, kiekvienas \u017ei\u016brovas ras apie k\u0105. Jei tas pokalbis \u012fvyks \u2013 filmas bus pasiek\u0119s savo\u201c, \u2013 sak\u0117 aktorius.", "O \u0161tai. D. Ulvydas i\u0161rei\u0161k\u0117 vilt\u012f, jog po \u0161ios kino juostos premjeros atsiras daugiau \u017emoni\u0173, norin\u010di\u0173 kovoti u\u017e teisyb\u0119, u\u017e ties\u0105 ir laisv\u0119.", "\u201eFilmas \u2013 apie moter\u012f-heroj\u0119, kuri nepabijojo parodyti savo stuburo, pasielgti taip, kaip jai liep\u0117 s\u0105\u017ein\u0117. Kas vyksta \u0161iandien? \u0160iuo metu nauja Lietuvos heroj\u0117 \u2013 Kauno tardymo izoliatoriaus finansinink\u0119 Ras\u0105. Ji toks pats \u017emogus, nusprend\u0119s vadovautis savo s\u0105\u017eine.", "Toki\u0173 \u017emoni\u0173 buvo tada, toki\u0173 \u017emoni\u0173 reikia \u0161iandien ir tik tokie \u017emon\u0117s veda \u012f priek\u012f. Tokie, kurie turi savo vertybin\u0119 skal\u0119 ir eina koja kojon su savo s\u0105\u017eine. Problema atsiranda tada, kai \u017emon\u0117s bijo prarasti tai, k\u0105 turi. \u017dmon\u0117s bijo prarasti savo suskilusi\u0105 geld\u0105. Ta baim\u0117 visame pasaulyje ir Lietuvoje stabdo \u017emogaus vystym\u0105s\u012f. Galb\u016bt po \u0161io filmo atsiras daugiau toki\u0173, kurie nebebijos\u201c, \u2013 vyl\u0117si D. Ulvydas.", "Anot re\u017eisieriaus, filmas, \u012fkv\u0117ptas tikr\u0173 \u012fvyki\u0173 ir \u017emoni\u0173, pasakos apie kiekvien\u0105 i\u0161 m\u016bs\u0173. Apie tai, kad gyvenime b\u016bna akimirk\u0173, kai visiems tenka rinktis, nesvarbu kokioje santvarkoje ar epochoje begyventume."], "date": ["2017 m. vasario 15 d. 13:36"], "id": "73760004"},
{"url": "http://www.delfi.lt/veidai/kinas/kaune-ivyko-emilija-is-laisves-alejos-premjera-atvyko-ir-v-adamkus-su-a-adamkiene.d?id=73771292", "title": ["Kaune \u012fvyko \u201eEmilija i\u0161 Laisv\u0117s al\u0117jos\u201c premjera: atvyko ir V. Adamkus su A. Adamkiene"], "text": ["Filmas \u017ei\u016brovus nukels \u012f i\u0161bandym\u0173 kupin\u0105 laikmet\u012f, kai \u017emon\u0117s nuolat tur\u0117jo spr\u0119sti \u2013 rizikuoti savo ir artim\u0173j\u0173 gerove, karjera ir net gyvyb\u0117mis, kalbant ties\u0105 ar prisitaikyti ir toliau saugiai gyventi melo imperijos gniau\u017etuose.", "Dar kino sali\u0173 nepasiek\u0119s filmas jau buvo populiarus. Filmo re\u017eisierius sak\u0117 negal\u0117j\u0119s atsisteb\u0117ti jauno am\u017eiaus pilie\u010di\u0173 susidom\u0117jimu kino juosta.", "\u201ePajutau, kad jiems filmas yra svarbus. Jaunimas supranta \u0161io filmo vert\u0119, jiems svarbu j\u012f pamatyti. Lietuvos istorija jiems \u2013 ne vien puslapis i\u0161 istorijos vadov\u0117li\u0173\u201c, \u2013 per spaudos konferencij\u0105 sak\u0117 D. Ulvydas.", "Re\u017eisierius viliasi, kad pama\u010dius film\u0105, atsiras daugiau norin\u010di\u0173 kovoti u\u017e teisyb\u0119, u\u017e ties\u0105 ir laisv\u0119.", "Filmui sukurti panaudotas ir tokio masto filmui itin menkas biud\u017eetas.", "\u201eU\u017esienio kolegos man sako: \u201etu juokauji!\u201c. Filmo biud\u017eetas yra apie 600 t\u016bkst. eur\u0173. Kai kas pasakyt\u0173, kad pus\u0117 filmo biud\u017eeto tur\u0117jo b\u016bti skirta vien Laisv\u0117s al\u0117jos dekoracijos...\u201c \u2013 sak\u0117 filmo prodiuser\u0117 \u017divil\u0117 Gallego.", "\u012edomu tai, kad iki \u0161iol kino juostos joje nusifilmav\u0119s aktoriai dar nebuvo mat\u0119, o pats D. Ulvydas juokais vyl\u0117si, kad visa tai \u2013 tam, kad komanda nualpt\u0173 per premjer\u0105.", "Anot re\u017eisieriaus, filmas, \u012fkv\u0117ptas tikr\u0173 \u012fvyki\u0173 ir \u017emoni\u0173, pasakos apie kiekvien\u0105 i\u0161 m\u016bs\u0173. Apie tai, kad gyvenime b\u016bna akimirk\u0173, kai visiems tenka rinktis, nesvarbu kokioje santvarkoje ar epochoje begyventume.", "Premjeros akimirkos - nuotrauk\u0173 galerijoje:"], "date": ["2017 m. vasario 15 d. 18:56"], "id": "73771292"},
{"url": "http://www.delfi.lt/veidai/kinas/i-berlinale-sugrizusi-cia-apdovanota-a-dirziute-dabar-esu-daug-tvirtesne.d?id=73771098", "title": ["\u012e \u201eBerlinal\u0119\u201c sugr\u012f\u017eusi \u010dia apdovanota A. Dir\u017ei\u016bt\u0117: dabar esu daug tvirtesn\u0117"], "text": ["Aist\u0117s kolegos mokymuose yra stipriausi jauni aktoriai i\u0161 skirtingiausi\u0173 \u0161ali\u0173 \u2013 Meksikos, Pranc\u016bzijos, Nigerijos, Japonijos ir kit\u0173. Tarp \u201eBerlinal\u0117s talent\u0173\u201c \u0161iemet pateko ir dar du naujo Lietuvos kino k\u016br\u0117jai: re\u017eisierius Jonas Trukanas ir prodiuser\u0117 Gabija Siurbyt\u0117. Lietuva yra vienintel\u0117 Baltijos \u0161alis, kurios atstovai pateko \u012f talent\u0173 program\u0105. I\u0161 viso \u0161iemet \u010dia dalyvauja jauni kino k\u016br\u0117jai i\u0161 71-os \u0161alies.", "2015-aisiais A. Dir\u017ei\u016bt\u0119 Europos kino pasaulis atrado Alant\u0117s Kavait\u0117s filme \u201eSangail\u0117s vasara\u201c (\u201eThe Summer of Sangaile\u201c), kur ji, kartu su dabar nuo aktoryst\u0117s \u012f kino u\u017ekulisius per\u0117jusia Julija Steponaityte, suk\u016br\u0117 draugi\u0173-\u012fsimyl\u0117j\u0117li\u0173 Sangail\u0117s ir Auks\u0117s portretus. Tais metais \u201eBerlinal\u0117je\u201c \u012fvyko europin\u0117 \u0161io Lietuvoje, Pranc\u016bzijoje ir Olandijoje kurto, presti\u017einiame Amerikos \u201eSundance\u201c festivalyje apdovanoto filmo premjera.", "Pernai \u017ei\u016brovai 25-eri\u0173 A. Dir\u017ei\u016bt\u0119 i\u0161vydo Igno Mi\u0161kinio filme \u201eKarali\u0173 pamaina\u201c. \u0160iuo metu aktor\u0117 dirba prie nauj\u0173 film\u0173, apie kuriuos kol kas negali kalb\u0117ti vie\u0161ai. Bet mielai papasakojo, kaip jai sekasi v\u0117l atvykus \u012f Berlyn\u0105.", "\u2013 Be galo. Gr\u012f\u017eau \u012f sal\u0119, kurioje rod\u0117 \u201eSangail\u0117s vasar\u0105\u201c, klub\u0105, kuriame vyko filmo vakar\u0117lis, r\u016bmus, kuriuose vyko \u201eShooting Star\u201c apdovanojimai. Pajau\u010diau, kaip pasikei\u010diau pati. Tada buvau bembis, dar nieko nesupratau. Dabar jau\u010diuosi daug tvirtesn\u0117.", "\u201eBerlinal\u0117\u201c labai intriguoja ir d\u0117l to, kad tai yra pirmas didelis met\u0173 festivalis. \u010cia \u012fvyksta daugyb\u0117 premjer\u0173, i\u0161ry\u0161k\u0117ja pirmieji met\u0173 filmai-atradimai. Susipa\u017einau su pagrindine festivalio programos sudarytoja, buvo labai \u012fdomu i\u0161girsti kaip ji ir komanda bando nusp\u0117ti naujus talentus ir kaip nusprend\u017eia, kuri\u0173 film\u0173 atsisakyti.", "Festivalis turi socialin\u0119-politin\u0119 pus\u0119, kuri \u0161iemet yra ypa\u010d ry\u0161ki. \u201eBerlinal\u0117\u201c palaiko pab\u0117g\u0117li\u0173 teises, LGBT teises, \u010dia rodomi filmai reflektuoja pasaulio politin\u0119 situacij\u0105. Man tai labai patinka. \u0160iemet visur jau\u010diasi Trump'o \u0161e\u0161\u0117lis, net ir per m\u016bs\u0173 aktoryst\u0117s mokymus \u2013 analizavome, kaip Trump'as \u012fk\u016bnija vyro, norin\u010dio vis daugiau ir daugiau, persona\u017e\u0105.", "Man \u0161is festivalis yra ir vieta pasimatyti su senais bi\u010diuliais. Kino industrija gali atrodyti mil\u017eini\u0161ka, bet i\u0161ties daugel\u012f t\u0173 pa\u010di\u0173 \u017emoni\u0173 gali sutikti daugelyje Europos festivali\u0173. Stengiuosi su visais pasikalb\u0117ti, tad dabar esu prar\u0117kusi bals\u0105, bet labai laiminga.", "\u2013 Siun\u010diau parai\u0161k\u0105 ir mane atrinko. Turb\u016bt pad\u0117jo tai, kad jau esu suk\u016brusi vaidmen\u0173, turiu patirties kine. Tai pirmas kartas, kai dalyvauju b\u016btent \u201eBerlinal\u0117s talent\u0173\u201c programoje. Pernai neband\u017eiau \u010dia patekti, nebuvau tikra, ar man to reikia. Bet po to, kai pernai \u012f festival\u012f atvyko viena mano kino heroj\u0173 Meryl Streep, maniau, kad nusigrau\u0161iu nagus.", "\u2013 Mums d\u0117sto Jean-Louisas Rodrigue'as. Aleksanderio technikos, vienos i\u0161 persona\u017eo k\u016brim\u0173 technik\u0173 profesorius. Jis yra dirb\u0119s su Leonardu DiCaprio, kai \u0161is k\u016br\u0117 vaidmen\u012f filmui \u201eJ. Edgar\u201c, taip pat su Kirsten Dunst, Keanu Reevesu, daugeliu kit\u0173 Holivudo aktori\u0173. Vienas i\u0161 naujausi\u0173 film\u0173, prie kuri\u0173 jis dirbo buvo \u201ePi gyvenimas\u201c (\u201eThe Life of Pi\u201c). Vienoje i\u0161 sesij\u0173 analizavome persona\u017e\u0173 archetipus ir band\u0117me juos atkurti pasirinkdami gyv\u016bn\u0105, kuris t\u0105 persona\u017e\u0105 atitinka. Taip pat mok\u0117m\u0117s apie ritmo poj\u016b\u010dio svarb\u0105, gavome bendr\u0173 aktoryst\u0117s patarim\u0173.", "Mokom\u0117s ir vieni i\u0161 kit\u0173. Mano grup\u0117je yra aktoriai i\u0161 Nigerijos, Meksikos, Kazachstano, Malaizijos, Indijos, Argentinos, Japonijos, Pranc\u016bzijos, Italijos. Aktoriai i\u0161 Nigerijos ir Meksikos jau yra \u017evaig\u017ed\u0117s savo \u0161alyse. Labai \u012fdomu mums visiems susitikti b\u016bnant i\u0161 skirting\u0173 kult\u016br\u0173, kitoki\u0173 kino mokykl\u0173. Daug su\u017einojau. Pavyzd\u017eiui \u2013 apie Nolivud\u0105, Nigerijos kino industrij\u0105. Ji mega-didel\u0117, nors apie j\u0105 nebuvau gird\u0117jusi anks\u010diau.", "\u2013 \u0160i\u0173 met\u0173 \u201eBerlinal\u0117s talent\u0173\u201c tema yra \u201eCourage against all odds\u201c (\u201eDr\u0105sa, nepaisant nieko\u201c). Visi kalb\u0117jome apie kino industrijas savo \u0161alyse, su kuo tenka susidurti. Supratau, kad nesvarbu ar esi i\u0161 Nigerijos, ar i\u0161 Pranc\u016bzijos, ar i\u0161 Lietuvos \u2013 visi gyvena su tais pa\u010diais demonais ir turi spr\u0119sti tas pa\u010dias problemas: finansavimo tr\u016bkum\u0105, darbo tr\u016bkum\u0105, nepakankam\u0105 pagarb\u0105 aktoriaus profesijai, besikartojan\u010dius vaidmenis, tav\u0119s, kaip aktor\u0117s stereotipizavim\u0105, merginoms \u2013 seksizm\u0105. Supranti, kad tai egzistuoja visur.", "\u2013 \u0160iek tiek. Stebina, kad pasaulis yra toks didelis, bet n\u0117ra idealios \u0161alies, kur viskas kine b\u016bt\u0173 sutvarkyta. Visi turi pereiti per tuos pa\u010dius dalykus.", "- Prie \u0161itos dalies dar nepri\u0117jome! Bet faktas, kad reikia tik\u0117ti savimi, dirbti ir kooperuotis. \u010cia b\u016bdami tai ir darome.", "\u2013 Kol kas dar ne, bet pasiliksiu festivalyje iki pabaigos, tad b\u016btinai nueisiu. Labai noriu pamatyti Agnieszkos Holland nauj\u0105 film\u0105 \u201ePokot\u201c (angli\u0161kai \u201eSpoor\u201c), taip pat Piet\u0173 Afrikos Respublikos film\u0105 \u201eThe Wound\u201c.", "\u2013 \u201eBecause I'm Unreal\u201c, cha cha."], "date": ["2017 m. vasario 15 d. 20:38"], "id": "73771098"},
{"url": "http://www.delfi.lt/veidai/kinas/filmo-emilija-is-laisves-alejos-recenzija-jautri-rezisieriaus-d-ulvydo-dovana-lietuvai.d?id=73774496", "title": ["Filmo \u201eEmilija i\u0161 Laisv\u0117s al\u0117jos\u201c recenzija: jautri re\u017eisieriaus D. Ulvydo dovana Lietuvai"], "text": ["Atva\u017eiavusi \u012f Kaun\u0105, pradedan\u010dioji aktor\u0117 ir ambicij\u0173 kupina mergina Emilija pamato ne kasdien\u012f vaizd\u0105 \u2013 mini\u0105 \u017eygiuojan\u010di\u0173 jaun\u0173 idealist\u0173, \u0161\u016bkaujan\u010di\u0173 Lietuvos vard\u0105. Ta\u010diau j\u0173 laisv\u0117s \u017eygis pasibaigia visi\u0161ku fiasko atva\u017eiavus milicininkams, kurie panaudoja fizin\u0119 j\u0117g\u0105. T\u0105 smurto skon\u012f pajunta ir Emilija, kuri atsiduria are\u0161tin\u0117je...", "Donatas Ulvydas yra tas re\u017eisierius, kuris da\u017enai sugeba nustebinti \u017ei\u016brov\u0105, ypa\u010d, jeigu jo rankose atsiduria i\u0161ties ambicingai atrodantys projektai kaip \u201eTadas Blinda: Prad\u017eia\u201c ir, \u017einoma, \u0161is, du metus kurtas filmas \u201eEmilija i\u0161 laisv\u0117s al\u0117jos\u201c. Abu \u0161ie projektai vaizduoja tuos laikus, kai Lietuvos valstyb\u0117 buvo okupuota, o \u017emogaus \u017eodis buvo nieko vertas. Ir jeigu su pirmuoju filmu viskas gavosi puikiai, nes iki \u0161iol dar nebuvo toki\u0173 dideli\u0173 projekt\u0173, d\u0117l antrojo bijojau, jog gali pasikartoti ta pati situacija kaip su prastu filmu \u201eSenekos diena\u201c, kurio tema yra gan\u0117tinai gimininga \u0161iai Donato Ulvydo juostai.", "O viskas d\u0117l to, jog man\u0119s nesu\u017eav\u0117jo antrasis \u201eEmilijos i\u0161 Laisv\u0117s al\u0117jos\u201c anonsas. Jis primin\u0117 eilinio televizinio filmo vaizd\u0105, tod\u0117l kaskart pama\u010dius kino teatruose prie\u0161 bet kok\u012f film\u0105 minim\u0105 video kvietim\u0105, prad\u0117jau dar skepti\u0161kiau \u017ei\u016br\u0117ti \u012f \u0161\u012f projekt\u0105. Ir kaip a\u0161 klydau. \u010cia vienas i\u0161 t\u0173 atvej\u0173, kai filmo anonsas visi\u0161kai neparodo juostos potencialo ir jo stipri\u0173 savybi\u0173.", "Filmas prasideda nuo pa\u010dios jautriausios scenos, kuri\u0105 bus galima pajusti visu paj\u0117gumu tik visos \u0161ios juostos pabaigoje. Ir toks re\u017eisieriaus manevras yra puikiai apgalvotu \u0117jimu sukuriant stiprius pamatus visai siu\u017eetinei linijai, kuri\u0105 gaubia kelios paslaptys, susijusios su \u0161io filmo pagrindine heroje Emilija. Emilija \u2013 tai ne vien persona\u017eas, tai puikiai \u012fgyvendinta aliuzija \u012f Lietuv\u0105, kuri daug kent\u0117jo, bet nebuvo palau\u017eta. Lygiai kaip ir tauta, kaip valstyb\u0117, kaip \u017eem\u0117s lopin\u0117lis, kuriame mes gim\u0117me. I\u0161ties, labai gra\u017eiai pateikta vizija, kuri priver\u010dia jausti dar didesn\u0119 meil\u0119 m\u016bs\u0173 \u0161aliai.", "Jeigu jau kalbame apie pa\u010dius herojus, tai ne vien ant Emilijos pe\u010di\u0173 laikosi visas veiksmas. Svarb\u016bs yra ir kiti herojai. Kiekvienas i\u0161 j\u0173 vaizdavo tam tikro \u017emoni\u0173 sluoksnio ir pasaul\u0117\u017ei\u016bros karikat\u016br\u0105. Buvo ir komunistas, kuris parduot\u0173 ir savo motin\u0105, kad tik jam viskas b\u016bt\u0173 gerai, buvo ir jaunatvi\u0161kai nusiteik\u0119 idealistai, senyvas \u017emogus praplautomis smegenimis, parsidav\u0117lis ir i\u0161davikas, o taip pat ir tikras patriotas. Kiekvienas i\u0161 j\u0173 ne tik savoti\u0161kai \u012fdomus, bet ir puikiai vaizduojantis ano laikotarpio visuomen\u0117s paveiksl\u0105.", "Ta\u010diau tiksliausi\u0105 ano laikotarpio paveiksl\u0105 \u0161iame filme vaizduoja ne persona\u017eai, o bendra visuma. Filme daug scen\u0173, kuriose pateikiamas smurtas, sklindantis i\u0161 idealiai atrodan\u010dios Taryb\u0173 s\u0105jungos sistemos, kai paprasto \u017emogaus \u017eodis buvo ne tik nieko vertas, o dar ir cenz\u016bruojamas. Nepamir\u0161kime ir apie pa\u010di\u0105 teisin\u0119 strukt\u016br\u0105, milicijos prana\u0161um\u0105 ir vald\u017eios ki\u0161im\u0105si \u012f kiekvien\u0105 kult\u016brin\u012f rengin\u012f. D\u0117l to, po filmo per\u017ei\u016bros yra apie k\u0105 pamastyti \u2013 tiek senam \u017emogui, tiek ir jaunam, kuriam pasisek\u0117 gimti laisvoje Lietuvoje.", "Pats negyvenau tada, bet daug skai\u010diau ir gird\u0117jau i\u0161 \u017emoni\u0173, kuriems teko vis\u0105 tai patirti savo kailiu. \u017dinoma, vieni nor\u0117t\u0173 gr\u012f\u017eti \u012f tuos laikus, kai buvo jauni, kai darbo buvo pilna ir nereik\u0117jo galvoti apie pastog\u0119, o kiti su a\u0161aromis akyse prisimena t\u0105 negailesting\u0105 laikotarp\u012f, kai \u017emon\u0117s buvo persekiojami d\u0117l to, jog susirinkdavo mi\u0161ioms. Tik i\u0161kyla vienas klausimas \u2013 ar atgavus laisv\u0119 mes ja gerai pasinaudojome? \u017dinoma, retorinis klausimas, \u012f kur\u012f neb\u016btina atsakin\u0117ti. U\u017etenka pasi\u017evalgyti \u012f \u0161onus.", "Juostos stiprumas slypi ir gerame scenarijuje, kur\u012f para\u0161\u0117 Jonas Banys \u2013 ilgametis Donato Ulvydo film\u0173 scenaristas. Matosi, kad vyrai puikiai susidorojo, nes viskas vystoma taip skland\u017eiai \u2013 nuo dialog\u0173 iki nenuobod\u017eiai vystomos istorijos bei Tarybinio teatro u\u017ekulisi\u0173. Filmas i\u0161 karto \u012ftraukia ir nepaleid\u017eia iki pat galo, o kas svarbiausia, sugeba i\u0161laikyti intrig\u0105 iki pat pabaigos, tod\u0117l dvi rodymo valandos prab\u0117ga nepasteb\u0117tai.", "Vieninteliu minusu filme tapo autenti\u0161kumo nepaisymas, kuris taip r\u0117\u017e\u0117 akis. \u010cia kalbu jau apie tokias klaidas kaip \u012fstaig\u0173 kabinet\u0173 lentel\u0117s, kuriose n\u0117ra rusi\u0161k\u0173 pavadinim\u0173, kai kurie automobiliai, kurie pagaminti de\u0161imtme\u010diu v\u0117liau ar net cigaret\u0117s su filtrais. Ir kalbant apie cigaretes, tai labai krito \u012f akis tai, jog per dvi filmo rodymo valandas, buvo itin daug scen\u0173, kuriose herojai r\u016bko. I\u0161 \u0161ono atrod\u0117, jog stebime ilg\u0105 cigare\u010di\u0173 reklam\u0105. Nepamir\u0161kime, kad vienu i\u0161 tikslini\u0173 \u0161io filmo \u017ei\u016brov\u0173 taps jaunimas.", "Bet, atmetus minusus, noriu pasakyti, jog filmas vertas per\u017ei\u016bros. Donatas Ulvydas padovanojo Lietuvai i\u0161ties verting\u0105 ir jausming\u0105 film\u0105, kur\u012f privaloma pamatyti kiekvienam Lietuvos gyventojui, nepaisant jo tautyb\u0117s. Galiu garantuoti, jog patrioti\u0161kumo jausmas i\u0161augs dar labiau.", "Retai kuris lietuvi\u0161kas filmas, jeigu jau kalb\u0117sime apie superprodukcij\u0105, sugeba nustebinti savo kokybi\u0161ka technine puse. Ir \u0161is filmas yra vienas i\u0161 t\u0173 projekt\u0173, d\u0117l kuri\u0173 netur\u0117t\u0173 b\u016bti g\u0117da k\u016brybinei komandai.", "Labiausiai mane paker\u0117jo kameros darbas. U\u017e j\u012f turime d\u0117koti operatoriui Ry\u010diui Kurkuliui, kuris sugeb\u0117jo ap\u010diuopti itin svarbius filmo momentus, itin reik\u0161mingas heroj\u0173 emocijas, sustiprinti pa\u010dias dramati\u0161kiausias scenas, i\u0161 didingos perspektyvos pateikti an\u0105, 1972 met\u0173, laikotarp\u012f ir Kaun\u0105, kuriame vyko visas \u0161ios juostos veiksmas.", "Muzikin\u0117 filmo dalis taip pat su\u017eavi. O su\u017eavi d\u0117l to, jog kiekvienas skambesys, kur\u012f tenka i\u0161girsti pa\u010diuose esminiuose filmo momentuose, sugeba suvirpinti \u0161ird\u012f iki pat jos gelmi\u0173. Nesl\u0117psiu, paskutin\u0117se scenose man teko nubraukti a\u0161ar\u0105. O prie to prisid\u0117jo b\u016btent kompozitoriaus Jono Jurk\u016bno para\u0161ytas jausmingas garso takelis.", "Prie stiprios \u0161io projekto dalies priskirti galima dekoracijas ir patalpas, kuriose vyko veiksmas. Toks \u0161altas, pilkas ir ni\u016brus sovietme\u010dio atvaizdas, kuris iki \u0161iol stovi akyse. Taip, tai yra m\u016bs\u0173 \u0161alies istorija ir nuo jos nepab\u0117gsi. Bet gerai, kad mes gyvename visi\u0161kai kitais laikais, kai ne viskas yra brukama pagal vien\u0105 model\u012f. Autenti\u0161kumo filmo pridav\u0117 ir heroj\u0173 kostiumai. Jie visi labai gerai atspind\u0117jo praeito am\u017eiaus a\u0161tuntojo de\u0161imtme\u010dio prad\u017ei\u0105 Lietuvoje ir, \u017einoma, mad\u0173 tendencijas. Gaila tik, jog filmo metu nesimat\u0117 koki\u0173 nors pionieri\u0173, kurie dar labiau suteikt\u0173 filmui tikrov\u0117s.", "Vaizdo monta\u017eas tvarkoje. Itin gerai \u012f film\u0105 \u012fsipai\u0161o Emilijos prisiminimai, nuo kuri\u0173 siu\u017eetin\u0117 istorijos linija visi\u0161kai nenuken\u010dia, o vystoma dar stipriau ir skland\u017eiau, sukeliant didesn\u012f a\u017eiota\u017e\u0105 d\u0117l pa\u010dios pabaigos. Garso monta\u017eo darbas be priekai\u0161t\u0173.", "Dar kart\u0105 pasikartosiu \u2013 viena did\u017eiausi\u0173 problem\u0173 lietuvi\u0161kame kine \u2013 teatrin\u0117 aktori\u0173 vaidyba. Ta\u010diau yra ir i\u0161im\u010di\u0173. \u0160is filmas yra pats kaip teatras ir visai gerai para\u0161yta pjes\u0117, tod\u0117l \u0161iuo atveju viskas atrodo puikiai. Mat\u0117si, kad aktoriai gyvena savo persona\u017eais, o ne at\u0117j\u0119 \u012f filmavimo aik\u0161tel\u0119 negyvai perskaito savo replikas ir i\u0161eina \u012f r\u016bkom\u0105j\u012f laukti kitos scenos.", "Noriu labai pagirti pagrindinio vaidmens atlik\u0117j\u0105 Iev\u0105 Andrej\u0117vait\u0119, kuri tiesiog spind\u0117jo viso filmo metu. Buvo ne tik malonu \u017ei\u016br\u0117ti \u012f jos vaidinam\u0105 Emilij\u0105, bet ir \u017eav\u0117tis \u0161ia nuostabaus gro\u017eio moterimi. Bet \u010dia nebe pirmas kartas, kai \u0161i aktor\u0117 sugeba nustebinti.", "Prisiminkime jos pasirodym\u0105 rus\u0173 fantassy \u017eanro filme \u201eDrakonas\u201c. D\u017eiugu, jog Lietuvoje yra toki\u0173 talenting\u0173 aktori\u0173.", "Be abejo, ne vien Ieva sugeb\u0117jo paker\u0117ti. Didelis a\u010di\u016b re\u017eisieriui, jog \u012f teatro re\u017eisieriaus vaidmen\u012f jis pakviet\u0117 Dari\u0173 Gumausk\u0105. Nuostabus persona\u017eas. O vien ko vertas jo monologas po pjes\u0117s pristatymo vietinei vald\u017eiai. Taip pat \u012fsimintinus persona\u017eus atliko Tauras \u010ci\u017eas, suvaidin\u0119s Emilijos persekiotoj\u0105 Leonid\u0105, ir visuomet puiki Severija Janu\u0161auskait\u0117, kuriai atiteko pavyduol\u0117s vaidmuo.", "Tiesa, smagu buvo bent akimirkai pamatyti Ar\u016bn\u0105 Sakalausk\u0105 ir, \u017einoma, Remigij\u0173 Vilkait\u012f. Tiesa, pastarasis labai primin\u0117 savo \u017eym\u0173j\u012f \u201eDvira\u010dio \u017eini\u0173\u201c persona\u017e\u0105 Viktor\u0105 Agurkich\u0105. Ir nors rimtai \u012f j\u012f negal\u0117jau \u017ei\u016br\u0117ti, ypa\u010d kai kuriose scenose, bet tai i\u0161ties talentingas aktorius.", "\u201eEmilija i\u0161 Laisv\u0117s al\u0117jos\u201c \u2013 jautri re\u017eisieriaus Donato Ulvydo dovana Lietuvai. \u0160is kokybi\u0161kas ir \u012ftraukiantis filmas per dvi rodymo valandas sugeba paker\u0117ti ne tik savo nuo\u0161ird\u017eiai papasakota istorija, kurioje slypi gerai apgalvota potekst\u0117 apie jaun\u0173 \u017emoni\u0173 prie\u0161inim\u0105si okupant\u0173 taikytai sistemai vardan Nepriklausomos Lietuvos, bet ir sukelti stiprius, patrioti\u0161kus jausmus t\u0117vynei."], "date": ["2017 m. vasario 16 d. 10:10"], "id": "73774496"},
{"url": "http://www.delfi.lt/veidai/kinas/filmo-tukstanciai-myliu-iki-taves-kurejams-gelbejo-ir-nasa-specialistai-tai-ka-pamatysite-visai-realu.d?id=73778568", "title": ["Filmo \u201eT\u016bkstan\u010diai myli\u0173 iki tav\u0119s\u201c k\u016br\u0117jams gelb\u0117jo ir NASA specialistai: tai, k\u0105 pamatysite \u2013 visai realu"], "text": ["\u201eD\u017eiaugiuosi, jog filmo k\u016br\u0117jai nor\u0117jo sukurti tikrovi\u0161k\u0105 vaizd\u0105 ir kreip\u0117si \u012f mus. Esu mat\u0119s tiek film\u0173, kurie bad\u0117 man akis savo netikrais vaizdais, kad jau nesuskai\u010diuo\u010diau. O P. Chelsomas paskambino ir pasak\u0117: mums reikia specialisto, kad neb\u016bt\u0173 g\u0117da rodyti filmo \u012fvairiausi\u0173 sri\u010di\u0173 \u017ei\u016brovams. Gerbiu \u017emones, kurie neina lengviausiu keliu, o stengiasi patys prapl\u0117sti savo \u017eini\u0173 baga\u017e\u0105\u201c, \u2013 sako jau dvide\u0161imt met\u0173 NASA dirbantis G. Scottas Hubbardas.", "Filmas pasakos apie 16-met\u012f vaikin\u0105, kuris niekuo nesiskiria nuo bendraam\u017ei\u0173. Ta\u010diau Gardneris yra pirmasis \u017emonijos atstovas, gim\u0119s Marse. Jo mama, su kitais astronautais i\u0161sikrisdama \u012f raudon\u0105j\u0105 planet\u0105, buvo n\u0117\u0161\u010dia, nors n\u0117 pati to dar ne\u017einojo. Jai mirus, Gardner\u012f u\u017eaugino kiti ekspedicijos dalyviai. Vaikinas apie \u017dem\u0119 \u017eino tik i\u0161 pasakojim\u0173, knyg\u0173 ir film\u0173. Trok\u0161damas su\u017einoti daugiau, jis u\u017emezga ry\u0161\u012f su savo bendraam\u017ee i\u0161 Kolorado valstijos \u2013 Tulsa. Tai \u2013 dalis intriguojan\u010dios, jau vasario 17 dien\u0105 \u012f Lietuvos kino teatrus atkeliaujan\u010dios jaunimo itin laukiamos dramos \u201eT\u016bkstan\u010diai myli\u0173 iki tav\u0119s\u201c, scenarijaus.", "\u201eSp\u0117ju, kad \u0161is scenarijus \u012f real\u0173 gyvenim\u0105 gali persikelti jau po keli\u0173 de\u0161imtme\u010di\u0173. Filme pamatysite ir kelis NASA sukurtus ar \u0161iuo metu kuriamus kosminius laivus ar j\u0173 elementus, kurie i\u0161ties egzistuoja. Jau kitais metais i\u0161bandysime nauj\u0105 raket\u0105, kuri gal\u0117s gabenti astronautus \u012f bet kuri\u0105 planet\u0105. Pirmiausiai j\u0105 leisime be \u017emoni\u0173, ta\u010diau jei projektas pasiteisins, jau netrukus gal\u0117sime organizuoti turistines keliones \u012f kosmos\u0105. Filme taip pat veiksmas vyksta kosmin\u0117je stotyje. Jos vidaus ir i\u0161or\u0117s dizainas \u2013 identi\u0161kas JAV naudojamoms kosmin\u0117ms stotims\u201c, \u2013 portalui Space.com pasakojo NASA specialistas.", "\u201ePrie\u0161 kuriant film\u0105, \u012fsipra\u0161iau \u012f NASA ir savo akimis i\u0161vydau, kokie stebuklai ten gimsta. Tai mane tik dar labiau \u012fkv\u0117p\u0117 skirti kiek \u012fmanoma daugiau d\u0117mesio autenti\u0161kumui, detal\u0117ms\u201c, \u2013 sako re\u017eisierius.", "Drauge su Gary Oldmanu juostoje jaun\u0105j\u012f Gardner\u012f vaidina jaunasis Asa Butterfieldas, kur\u012f \u017ei\u016brovai pa\u017eins i\u0161 juost\u0173 \u201eBerniukas dry\u017euota pi\u017eama\u201c, \u201ePanel\u0117s Peregrin\u0117s ypating\u0173 vaik\u0173 namai\u201c, \u201eHugo\u201c ir kit\u0173. Dramoje \u201eT\u016bkstan\u010diai myli\u0173 iki tav\u0119s\u201c tarp jo herojaus ir mergait\u0117s, gyvenan\u010dios \u017dem\u0117je u\u017esimezgusi draugyst\u0117 vaikinui su\u017eadina dar didesn\u012f tro\u0161kim\u0105 pa\u017einti savo t\u0117v\u0173 gimt\u0105j\u0105 planet\u0105. Ta\u010diau Gardnerio svajon\u0117 per daug pavojinga: gim\u0119s ir u\u017eaug\u0119s Marse, jis neprisitaik\u0119s gyventi \u017dem\u0117s gravitacijos s\u0105lygomis, tad vaikino \u010dia laukt\u0173 nei\u0161vengiama mirtis.", "Nepaisydamas pavojaus savo gyvybei ir augan\u010di\u0173 simpatij\u0173 Tulsai (akt. Britt Robertson), jis i\u0161sirengia \u012f nepamir\u0161tam\u0105 kelion\u0119 po \u017dem\u0119, o pakeliui visa savo esybe pasineria \u012f nesuskai\u010diuojam\u0105 galyb\u0119 dideli\u0173 ir ma\u017e\u0173 stebukl\u0173, kuri\u0173 nuolatiniai \u017dem\u0117s gyventojai jau seniausiai nebepastebi.", "Jaudinantis pasakojimas apie m\u016bs\u0173 planetos gro\u017e\u012f, kasdienius jos stebuklus ir ne\u012ftik\u0117tin\u0105 pirm\u0105j\u0105 meil\u0119 \u201eT\u016bkstan\u010diai myli\u0173 iki tav\u0119s\u201c Lietuvos kino teatruose \u2013 jau nuo \u0161iandien, vasario 17 dienos.", "Filmo anonsas:"], "date": ["2017 m. vasario 17 d. 08:25"], "id": "73778568"},
{"url": "http://www.delfi.lt/veidai/kinas/fantastines-juostos-didzioji-siena-recenzija-filmas-vienkartinis-bet-labai-tinkamas-kino-teatrui.d?id=73778664", "title": ["Fantastin\u0117s juostos \u201eDid\u017eioji siena\u201c recenzija: filmas vienkartinis, bet labai tinkamas kino teatrui"], "text": ["Ie\u0161kodami parako, du karo bendra\u017eygiai Viljamas ir Tovaras pakli\u016bva \u012f nelaisv\u0119. Jie atsiduria Kinijos generolo Shao rankose, kur\u012f sudomina j\u0173 papasakota istorija apie nematyt\u0105 pabais\u0105. Pasirodo, jog bi\u010diuli\u0173 matytas padaras priklauso am\u017eiais Kinijos Did\u017ei\u0105j\u0105 sien\u0105 puldin\u0117jan\u010di\u0173 pabais\u0173 armijai, kurios tikslas \u2013 sunaikinti visk\u0105 kas gyva. Vyrams reikia rinktis \u2013 ar pad\u0117ti vietiniams kariams kovoti su nenugalimu prie\u0161u, ar pasitaikius tinkamai progai sprukti. Vienaip ar kitaip \u2013 j\u0173 laukia mirtis.", "Labai d\u017eiaugiuosi, jog \u0161is filmas pagaliau atkeliavo \u012f kino ekranus. Ir ne d\u0117l to, jog jo laukiau vien tik su\u017einoj\u0119s kas j\u012f re\u017eisuoja ir kas jame atliks pagrindin\u012f vaidmen\u012f, bet d\u0117l to, jog \u0161io filmo anonsas buvo vienu i\u0161 labiausiai erzinan\u010di\u0173 dalyk\u0173 kiekviename mano apsilankyme kine. O a\u0161 einu \u012f visus kine rodomus filmus, tod\u0117l, patik\u0117kite, \u0161io filmo anonsas, kur\u012f teko \u017ei\u016br\u0117ti i\u0161tisus tris m\u0117nesius, taip nusibodo, jog kiekvien\u0105 kart\u0105 j\u012f pama\u010dius nor\u0117josi i\u0161eiti i\u0161 kino sal\u0117s. Ir dabar, pagaliau, jis bus nustotas rodyti. Ir tai jau vienas i\u0161 \u0161io filmo premjeros plius\u0173.", "Kalbant apie filmo laukim\u0105, tai i\u0161ties laukiau jo d\u0117l re\u017eisieriaus, kuris prie\u0161 ger\u0105 de\u0161imtmet\u012f k\u016br\u0117 nuostabius ir vizualiai nepriekai\u0161tingus filmus kaip \u201eBevardis\u201c, ta\u010diau su\u017einojus, jog tai nebus istorinis filmas, o fantasy \u017eanro, \u0161iek tiek nuli\u016bdau. Visgi superprodukcijos apie senov\u0119 yra \u017eavios, ypatingai, jeigu jose yra bent dalel\u0117 autenti\u0161kumo.", "Kaip pavyzd\u012f pateiksiu tokius filmus, kaip 2004 met\u0173 \u201eKaralius Art\u016bras\u201c, \u201eTroja\u201c ar \u201eDangaus karalyst\u0117\u201c. Ta\u010diau prisipa\u017einsiu \u2013 per\u017ei\u016bra tikrai neprailgo.", "Filmo scenarijus yra labai paprastas, o siu\u017eetin\u0117s linijos pateikimas \u2013 primityvus, bet tai nerei\u0161kia, jog filmas nesuteikia d\u017eiaugsmo kino sal\u0117je. Prie\u0161ingai, \u0161i juosta puikiai tinka gerai pramogai kino sal\u0117je, kai tiesiog tenka atjungti smegenis ir pasim\u0117gauti legenda apie Did\u017ei\u0105j\u0105 Kinijos sien\u0105. Kiek teko tikrinti, tai \u0161i legenda neegzistuoja, bet nuo to gal ir geriau. K\u016br\u0117jai bent jau nepasi\u0161aip\u0117 i\u0161 Senov\u0117s kin\u0173 mitologijos, kaip praeitais metais t\u0105 padar\u0117 amerikie\u010diai su niekingu filmu \u201eEgipto Dievai\u201c.", "Juosta nuo pat prad\u017eios savo vaizdais ir kokybi\u0161kai pateikiamu veiksmu \u012ftraukia \u012f magi\u0161kai atrodan\u010di\u0105 Senov\u0117s Kinij\u0105, kurios kariai saugo \u0161alies sostin\u0119 nuo kraugeri\u0161k\u0173 padar\u0173. Ir b\u016btent apie tai ir yra visas \u0161is filmas. Veiksmas visos juostos metu vyksta prie Did\u017eiosios sienos arba jos ribose. Kiekvienas susid\u016brimas su monstrais, kurie bando pulti Sien\u0105, atrodo taip gra\u017eiai ir sinchroni\u0161kai, jog i\u0161 karto matosi re\u017eisieriaus meistri\u0161ka ranka. Ir t\u0105 jis sugeba \u2013 pristatyti kvap\u0105 gniau\u017ean\u010dias ir tobulai atrodan\u010dias kov\u0173 scenas. Kovos sudaro pus\u0119 \u0161io filmo, tod\u0117l nuobod\u017eiauti tikrai nereikia, o kaip tik gro\u017e\u0117tis jomis. Visgi ne d\u0117l siu\u017eeto \u0161is filmas su\u017eavi.", "Filme pateikiamas visai priimtinai atrodantis humoras. Ir nors visi juokeliai atrodo banaliai, kai kurie nuvalkioti, ta\u010diau jie labai tinka \u0161iam filmui. Tod\u0117l net keista, jog n\u0117 vienas i\u0161 j\u0173 nesugeba suerzinti. Ai\u0161ku, kalbu apie dialogus, kuriais buvo bandoma su\u0161velninti bendr\u0105 filmo atmosfer\u0105.", "Veik\u0117j\u0173 plane \u2013 tu\u0161tuma. Gaila, bet n\u0117 vienas i\u0161 filme rodom\u0173 heroj\u0173 nesugeba gerai \u012fsipai\u0161yti \u012f vystom\u0105 siu\u017eetin\u0119 linij\u0105. Viljamas ir Tovaras \u2013 atvyk\u0117liai, kurie labai neharmoningai atrodo \u0161alia kin\u0173 kari\u0173, o tuo tarpu Kinijos generolai ir karo vadai taip pat nespinduliuoja jokia charizma. N\u0117 vienas i\u0161 j\u0173 ne\u012fsimena, n\u0117 vienam nesinori prijausti.", "Bendrai, filmas vienkartinis, bet jis labai tinkamas kino teatrui. Lengva pramoga, kuri leid\u017eia kelioms valandoms u\u017esimir\u0161ti ir pasinerti \u012f magi\u0161k\u0105 senov\u0117s pasaul\u012f, kuriame dominuoja gra\u017eiai pastatytos batalijos tarp \u017emoni\u0173 ir mistini\u0173 monstr\u0173.", "Kas jau kas, bet Z. Yimou savo filmais sugeba paker\u0117ti. Ir \u0161i juosta dar kart\u0105 patvirtina koks jis kruop\u0161tus vizualumo estetas. Kiekvienas herojaus kostiumas, kiekviena dekoracija, pastatas ir judesys \u2013 nepriekai\u0161tingi. Bet ir tai dar ne viskas. Didel\u012f vaidmen\u012f filme turi specialieji efektai ir trimat\u0117 erdv\u0117. Pabaisos atrodo labai gerai, kaip ir gerai atrodo j\u0173 kova su \u017emon\u0117mis. O visa tai apgaubia 3D, kurio d\u0117ka kai kurios scenos priver\u010dia pa\u0161okti.", "Muzik\u0117 juostos dalis taip pat neleid\u017eia nuobod\u017eiauti. Epi\u0161ki skambesiai viso filmo metu sugeba pakelti juostos lyg\u012f ir, \u017einoma, sukelti \u012ftamp\u0105 pa\u010diose kie\u010diausiose scenose. Vien ko vertas finalinis \u0161\u016bvis.", "Operatoriaus darbas irgi vertingas. Did\u017eiausias kameros darbo prana\u0161umas buvo matomas visose veiksmo scenose. Bet ne vien m\u016b\u0161iai sudar\u0117 svarb\u0173 vizualin\u012f pamat\u0105 \u0161iai istorijai. Nepamir\u0161kime ir apie \u012fstabius kra\u0161tovaizd\u017eius, skryd\u017eius ir veik\u0117j\u0173 pateikim\u0105. Tikrai labai malonus akims kameros darbas i\u0161 \u012fdomiai pateikiam\u0173 \u012fvairi\u0173 perspektyv\u0173.", "Vaizdo monta\u017eas neerzinantis, nors ir pernelyg da\u017enai \u0161okin\u0117jama nuo vienos scenos prie kitos. Visa tai u\u017eglaistoma didingai atrodan\u010diomis batalijomis. Garso monta\u017eo darbas \u2013 silpnokas. Nor\u0117josi \u017eymiai galingesnio garso, kuris gal\u0117t\u0173 dar labiau sudrebinti kino sales ir suteikti m\u016b\u0161iams daugiau epi\u0161kumo.", "Aktoriai. Apie juos trumpai, nes jiems net nereik\u0117jo vaidinti. ", ", kuris paskutiniais metais vis labiau d\u017eiugina gerb\u0117jus savo pasirodymais kine, \u0161\u012fkart atrod\u0117 \u0161iek tiek juokingai, nors ir visai tiko \u0161iam filmui. Jis ne vaidino, o tik pabuvo filmavimo aik\u0161tel\u0117je Mattu Damonu su peruku, gavo didel\u012f honorar\u0105 ir viskas.", "T\u0105 pat\u012f galima pasakyti apie serialo ", " \u017evaig\u017ed\u0119 Pedro Pascal\u012f ir Holivudo veteran\u0105 Willem\u0105 Dafoe. Ir jeigu Mattas Damonas \u0161iame filme bent jau atliko pagrindin\u012f vaidmen\u012f, tai vis dar sunku suprasti, k\u0105 \u0161ie du jame pamet\u0117. Gaila, kad talentingi aktoriai \u0161vaisto savo aktorin\u012f potencial\u0105 eiliniuose filmuose. Gaila ir \u017eymaus kin\u0173 aktoriaus Andy Lau, kurio stratego Vango vaidmuo tapo vienu i\u0161 nykiausi\u0173 jo pasirodym\u0173 karjeroje.", "U\u017etat filme su\u017eib\u0117jo jaunoji Jing Tian, kuriai \u0161is filmas tapo vienu i\u0161 svarbiausi\u0173 laipteli\u0173 karjeroje, norint prasimu\u0161ti \u012f Holivud\u0105. B\u016btent d\u0117ka \u0161ios rol\u0117s ji gavo vaidmen\u012f b\u016bsimuose studijos \u201eLegendary\u201c filmuose \u201eKongas: kaukoli\u0173 sala\u201c ir \u201eUgnies \u017eiedas 2\u201c.", "Visi kiti aktoriai atrodo kaip statistai, ta\u010diau jie netrukdo ir visai neblogai \u012fsipai\u0161o \u012f filmo istorij\u0105.", "\u201eDid\u017eioji siena\u201c \u2013 vizualiai stipriai atrodantis filmas, kuris sugeba papirkti kerin\u010diais heroj\u0173 kostiumais, kokybi\u0161kais specialiais efektais, \u012fdomiai atrodan\u010diais m\u016b\u0161iais ir nenuobod\u017eiai vystomu siu\u017eetu, ta\u010diau istorijos prasme \u2013 vienas didelis ir jau daugel\u012f kart\u0173 matytas id\u0117j\u0173 dugnas.", "Filmo anonsas:"], "date": ["2017 m. vasario 17 d. 09:14"], "id": "73778664"},
{"url": "http://www.delfi.lt/veidai/kinas/aktorius-m-teller-buvo-priverstas-imtis-radikaliu-gyvenimo-permainu.d?id=73779658", "title": ["Aktorius M. Teller buvo priverstas imtis radikali\u0173 gyvenimo permain\u0173"], "text": ["Visa tai Miles Teller labai artima, nes kino \u017evaig\u017ed\u0117 2007 metais taip pat yra patek\u0119s \u012f automobilio avarij\u0105, kuri j\u012f paliko su\u017ealot\u0105 ir ne\u017einomyb\u0117je. Teller liko gyvas tik tod\u0117l, kad i\u0161krito i\u0161 120 km/h va\u017eiuojan\u010dio automobilio, kuris avarijos metu vert\u0117si net a\u0161tuonis kartus. \u012e viet\u0105 atvyk\u0119 pareig\u016bnai kruvin\u0105 Teller k\u016bn\u0105 rado u\u017e penkiolikos metr\u0173 nuo automobilio ir paman\u0117, kad jis negyvas. Laimei, viskas abejose istorijoje baigiasi laimingai.", "\u0160i bendra patirtis aktoriui pad\u0117jo \u012fsijausti \u012f Pazienza vaidmen\u012f. Vinny Pazienza i\u0161gars\u0117jo \u012fveikdamas vidutinio svorio \u010dempion\u0105 Luis Santana po 13 m\u0117nesi\u0173 trukusios fizin\u0117s terapijos.", "Naujausiame vaidmenyje, filme \u201eKova iki paskutinio kraujo la\u0161o\u201c, ", " taip pat stebina ekstremaliais k\u016bno poky\u010diais. Pirm\u0105 kart\u0105 apsilank\u0119s pas dietolog\u0105 Miles sv\u0117r\u0117 86 kilogramus ir tur\u0117jo 19% k\u016bno riebal\u0173. \u012eprastai aktorius vaidina komedijose, tod\u0117l i\u0161laiko eilinio vaikino fig\u016br\u0105.", "Filmavimo aik\u0161tel\u0117je aktorius pasirod\u0117 kardinaliai pasikeit\u0119s \u2013 76 kilogramai ir tik 6% riebal\u0173. \u0160\u012f rezultat\u0105 pasiekti pad\u0117jo sveika mityba ir puikus treneris \u2013 penkiskart pasaulio \u010dempiono Sugar Ray Leonard treneris Darrell Foster. Aktorius jau sp\u0117jo pajuokauti, kad jo k\u016bnas yra pasiruo\u0161\u0119s tapti net \u201eMarvel\u201c super herojumi.", "Biografin\u0117 drama \u201eKova iki paskutinio kraujo la\u0161o\u201c kino teatruose nuo vasario 24 d.", "Filmo anonsas:"], "date": ["2017 m. vasario 17 d. 10:17"], "id": "73779658"},
{"url": "http://www.delfi.lt/veidai/kinas/patersono-zvaigzde-a-driveris-aktoriumi-tapo-po-to-kai-nebegalejo-testi-karines-tarnybos.d?id=73779762", "title": ["\u201ePatersono\u201c \u017evaig\u017ed\u0117 A. Driveris: aktoriumi tapo po to, kai nebegal\u0117jo t\u0119sti karin\u0117s tarnybos"], "text": ["Per kelis pastaruosius metus A. Driveris tapo \u017einomas kiekvienam, besidomin\u010diam tiek nepriklausomu, tiek komerciniu kinu. \u0160iandien aktoriaus pavard\u0117 vis da\u017eniau linksniuojama \u0161alia kit\u0173 garsi\u0173 Holivudo vard\u0173 \u2013 Jake Gyllenhaal, Ryan Gosling, Michael Fassbender ar Robert Pattinson.", "Re\u017eisieriai ypa\u010d vertina A. Driverio sugeb\u0117jim\u0105 \u012fsijausti \u012f veik\u0117j\u0105 ir kurti labai skirtingus vaidmenis, kurie laimi ne tik \u017ei\u016brov\u0173 simpatijas, bet ir svarbius kino apdovanojimus. Pavyzd\u017eiui, u\u017e vaidyb\u0105 \u201ePatersone\u201c aktori\u0173 jau \u012fvertino Los And\u017eelo, Toronto ir Dublino kino kritik\u0173 asociacijos.", "Aktoriaus karjer\u0105 A. Driveris pasirinko po to, kai d\u0117l traumos nebegal\u0117jo t\u0119sti tarnybos JAV kariuomen\u0117je. Pirmasis bandymas dar paauglyst\u0117je patekti \u012f presti\u017ein\u0119 Julliard mokykl\u0105 Niujorke buvo nes\u0117kmingas, ta\u010diau antruoju m\u0117ginimu aktorius pasiek\u0117 savo.", "\u201ePrie\u0161 eidamas \u012f aktori\u0173 atrankas i\u0161mokau nek\u0119sti vis\u0173 patalpoje esan\u010di\u0173 \u017emoni\u0173. Tod\u0117l jei nepavykdavo, gal\u0117davau sau ramiai tarti \u2013 \u201ejuk vis tiek n\u0117 vieno i\u0161 j\u016bs\u0173 nem\u0117gau\u201c \u2013 apie savo ankstyv\u0105j\u0105 karjer\u0105 ir s\u0117km\u0117s metod\u0105 sako aktorius.", "\u0160iandien, kai kine vis svarbesnis tampa universalumas, tokie aktoriai kaip A. Driveris \u2013 labai vertinami. Filme jis gali tapti tiek baleto \u0161ok\u0117ju, tiek boksininku, tiek moter\u0173 numyl\u0117tiniu. \u0160iandien jo veid\u0105 kritikai jau vadina \u201evienu \u012fsimintiniausi\u0173 Holivude\u201c.", "Aktorius i\u0161gars\u0117jo populiariame seriale \u201eMerginos\u201c (\u201eGirls\u201c) suvaidin\u0119s aroganti\u0161k\u0105 vieni\u0161i\u0173 Adam\u0105. Nesunkiai aktorius susitvark\u0117 ir su blogie\u010dio vaidmeniu kultini\u0173 \u201e\u017dvaig\u017ed\u017ei\u0173 kar\u0173\u201c naujausioje dalyje \u201e", ": Galia nubunda\u201c, o naujoje Martino Scorceses dramoje \u012fk\u016bnijo katalik\u0173 dvasinink\u0105. D\u0117l pastarojo vaidmens numet\u0117 net 20 kilogram\u0173.", "\u201eMane stebina jo intuicija \u2013 atrodo, kad jis ne vaidina, o reaguoja\u201c \u2013 apie aktori\u0173 teigia J. Jarmuschas. Pasak jo, aktoriui tereik\u0117jo duoti vaidmen\u012f, o tuomet jis reagavo \u012f kiekvien\u0105 vaidinam\u0105 situacij\u0105.", "Pana\u0161u, kad J. Jarmuschas taps vienu i\u0161 svarbiausi\u0173 re\u017eisieri\u0173 aktoriaus karjeroje. Talentingajam A. Driveriui jis pasi\u016bl\u0117 vaidmen\u012f, kuris nutolsta nuo Holivudo gro\u017eio \u0161ablon\u0173 ir taisykli\u0173. Jo vaidinamas Patersonas pana\u0161us \u012f kiekvien\u0105 i\u0161 m\u016bs\u0173, gyvenant\u012f rutinoje. Tik, prie\u0161ingai, \u0161i rutina veik\u0117jo nevargina, o \u012fkvepia kurti poezij\u0105.", "Vienas m\u0117gstamiausi\u0173 J. Jarmuscho poet\u0173 Ronas Padgettas, suk\u016br\u0119s eil\u0117ra\u0161\u010dius \u201ePatersonui\u201c, pabr\u0117\u017e\u0117 A. Driverio pareigingum\u0105. Pasak jo, kai Jarmuschas perdav\u0117 aktoriui sukurtas eiles, \u0161is jau buvo perskait\u0119s 800 puslapi\u0173 R. Padgetto eil\u0117ra\u0161\u010di\u0173 rinktin\u0119.", "\u201eI\u0161 prad\u017ei\u0173 tai mane maloniai nustebino, ta\u010diau v\u0117liau supratau, kad tai yra puikios darbo etikos pavyzdys\u201c \u2013 teig\u0117 R. Padgettas.", "Pats A. Driveris taip pat band\u0117 ra\u0161yti eiles, ta\u010diau nes\u0117kmingai: \u201eFilmo k\u016brimo metu band\u017eiau ra\u0161yti, ta\u010diau visi k\u016briniai buvo prasti\u201c.", "Pasak jo, daugelio m\u016bs\u0173 poezijos suvokimas primityvus, nes su ja pavir\u0161utini\u0161kai susiduriame tik mokyklose ar m\u0117g\u0117ji\u0161kuose skaitymuose. Ta\u010diau kurdamas vaidmen\u012f, aktorius teigia suprat\u0119s, kad poezija \u2013 \u201egra\u017eus b\u016bdas i\u0161reik\u0161ti save\u201c.", "Geriau nei ra\u0161yti poezij\u0105 A. Driveriui sek\u0117si gilintis \u012f vairuotojo kasdienyb\u0119. Kad geriau pasiruo\u0161t\u0173 vaidmeniui, aktorius mok\u0117si vairuoti tikr\u0105 autobus\u0105 ir vairuotojo licencij\u0105 gavo tik kelios savait\u0117s prie\u0161 filmavim\u0105.", "Kan\u0173 kino festivalyje pristatytas Amerikos nepriklausomojo kino re\u017eisieriaus J. Jarmuscho naujausias kino k\u016brinys atspindi ypating\u0105 re\u017eisieriaus gyvenimo filosofij\u0105. Tai meditatyvus pam\u0105stymas apie gyvenimo cikli\u0161kum\u0105 ir gro\u017e\u012f, slypint\u012f kasdienyb\u0117je.", "Filmo \u201ePatersonas\u201c anonsas:"], "date": ["2017 m. vasario 17 d. 10:31"], "id": "73779762"},
{"url": "http://www.delfi.lt/veidai/kinas/prezidentas-v-adamkus-apie-filma-emilija-is-laisves-alejos-tai-pati-geriausia-dovana-lietuvai.d?id=73782566", "title": ["Prezidentas V. Adamkus apie film\u0105 \u201eEmilija i\u0161 Laisv\u0117s al\u0117jos\u201c: tai pati geriausia dovana Lietuvai"], "text": ["\u201eKauno miesto \u012fsteigtas apdovanojimas, gautas i\u0161 Prezidento rank\u0173 \u2013 mums nepaprastai didelis \u012fvertinimas ir garb\u0117. Kartu tai pad\u0117ka ne tik mums, bet visiems, kurie prisid\u0117jo prie filmo k\u016brimo. Tai duokl\u0117 visiems, kurie aukojosi vardan Lietuvos laisv\u0117s. Nes j\u0173 d\u0117ka \u0161iandien nebereikia u\u017e j\u0105 kovoti. \u0160iandien apie j\u0105 galime kurti filmus,\u201c \u2013 sako re\u017eisierius D. Ulvydas.", "Nuo vasario 16 d. filmas \u201eEmilija i\u0161 Laisv\u0117s al\u0117jos\u201c prad\u0117tas rodyti kino teatruose visoje Lietuvoje.", "\u201eVisada sak\u0117me, kad tai visos Lietuvos filmas, kuris nepaliks abejing\u0173 tiek jaun\u0173, tiek vyresni\u0173 \u017emoni\u0173 tarpe. Tuo \u012fsitikinome premjer\u0173 dienomis, matydami kaip reaguoja \u017emon\u0117s \u012f nepaprastai jautriai papasakot\u0105 dramati\u0161k\u0105 istorij\u0105,\u201c - sako filmo prodiuser\u0117 \u017divil\u0117 Gallego.", "Nepriklausomyb\u0117s \u0161vent\u0117s proga Kauno dramos teatre film\u0105 \u201eEmilija i\u0161 Laisv\u0117s al\u0117jos\u201c \u017ei\u016br\u0117j\u0119s Prezidentas Valdas Adamkus pripa\u017e\u012fsta, kad tai pati geriausia dovana Lietuvai.", "Prezidento \u012fsp\u016bd\u017eius po filmo galite pamatyti \u010dia:", "Filmo premjeros Vilniuje akimirkos:"], "date": ["2017 m. vasario 17 d. 13:09"], "id": "73782566"},
{"url": "http://www.delfi.lt/veidai/kinas/g-ivanauskas-apie-r-karbauski-uzknisa-zasinai-su-kokia-ten-vista-priekyje.d?id=73782774", "title": ["G. Ivanauskas apie R. Karbausk\u012f: u\u017eknisa \u017e\u0105sinai su kokia ten vi\u0161ta priekyje"], "text": ["\u201e\u0160\u012f film\u0105 vertinu puikiai. Man j\u012f \u017ei\u016brinti buvo daug streso d\u0117l to, kaip man pa\u010diam pavyko pasirodyti, i\u0161 jaudulio net ne visk\u0105 pasteb\u0117jau, tod\u0117l eisiu dar kart\u0105 pa\u017ei\u016br\u0117ti. O jei \u017emogus \u017ei\u016bri film\u0105 bent du kartus, vadinasi, filmas geras\u201d, - sak\u0117 G. Ivanauskas.", "Pasak jo, sunkiausia buvo filmuotis nakt\u012f ir pary\u010diais.", "\u201e\u017dmon\u0117s jau va\u017eiuoja \u012f darbus, pradeda va\u017eiuoti troleibusai, o re\u017eisierius po naktinio darbo sako \u2013 dar dublis. Ir tu v\u0117l \u0161oki \u012f kablus, v\u0117l b\u0117gi per t\u0105 Konarskio turgel\u012f. Tai vieni troleibusais \u012f darb\u0105, kiti vis dar dirba ant kabl\u0173. Bet noras padaryti ger\u0105 rezultat\u0105 motyvuoja dirbti toliau. Jei b\u016bt\u0173 reik\u0117j\u0119 dirbti dar 16 valand\u0173 \u012f priek\u012f, b\u016btume padar\u0119 ir tai\u201d, - pasakojo aktorius.", "\u201eSu Emiliu kine mes dirbame pirm\u0105 kart\u0105, bet anks\u010diau esame kartu dirb\u0119 kuriant \u201eAnties\u201d 30-me\u010dio koncertin\u012f tur\u0105. Emilis nuostabus \u017emogus, n\u0117 vieno keiksma\u017eod\u017eio i\u0161 jo negird\u0117jau, nepaisant to, kiek j\u0173 prira\u0161yta scenarijuje. Tokio \u017emogaus, \u0161itaip gerbian\u010dio vis\u0105 komand\u0105, aktorius, dar reik\u0117t\u0173 paie\u0161koti. O visada norisi, kad re\u017eisierius pasitik\u0117t\u0173 tavimi, tada jauti u\u017enugar\u012f vis\u0105 laik\u0105, ir atsid\u0117kodamas nori padaryti gerai, t\u0105 skol\u0105 atiduoti\u201d, - darb\u0105 su re\u017eisieriumi Emiliu V\u0117lyviu komentavo choreografas.", "\u201eAr nebijau, kad Lolita Zero u\u017ego\u0161 Gyt\u012f Ivanausk\u0105? Gy\u010dio Ivanausko u\u017ego\u017eti ne\u012fmanoma. Kaip ir Lolitos Zero. \u0160is persona\u017eas man \u2013 vienas i\u0161 daugyb\u0117s mano vaidmen\u0173, a\u0161 neleid\u017eiu jiems u\u017ego\u017eti man\u0119s\u201d, - teig\u0117 G. Ivanauskas.", "Pasak jo, toks filmas apie aktualijas, \u017einoma, kad reikalingas. \u201eTam tikra prasme tai yra Lietuvos veidas, kaip mes gyvename ir kas mus valdo. K\u0105 \u010dia man sl\u0117pti \u2013 \u010digonai, vagys ir ubagai\u201d, - atviravo aktorius.", "Kalb\u0117damas apie \u0161iandienines Lietuvos politines aktualijas, aktorius nesirinko \u017eod\u017ei\u0173.", "\u201eDabar madinga raginti \u017emones pasira\u0161yti peticijas prie\u0161 smurt\u0105, bet a\u0161 \u0117jau, sakiau ir sakysiu, kad tokie dalykai negali b\u016bti madingi arba nemadingi \u2013 reikia tiesiog nustoti mu\u0161ti vaikus. Dabar ant bangos gerbiamas Karbauskis \u2013 tai a\u0161 saky\u010diau jam i\u0161 ten geriau eiti lauk, nes u\u017eknisa \u017e\u0105sinai su kokia ten vi\u0161ta priekyje. A\u0161 ne\u017einau, kas t\u0105 tvark\u0105 gali \u012fvesti, bet ka\u017ekas tai turi padaryti. Ta\u010diau kai tie, kurie gyvena did\u017eiausiame \u0161..., eina daryti tvarkos \u2013 pasidaro labai blogai\u201d, - piktinosi G. Ivanauskas.", "\u0160okiai, aktoryst\u0117, muzikin\u0117 karjera \u2013 kas toliau? \u201eCirkas. A\u0161 gi klounas\u201d, - nedvejodamas at\u0161auna Lolitos Zero persona\u017eo autorius.", "Specialus videointerviu su aktoriumi:"], "date": ["2017 m. vasario 17 d. 14:53"], "id": "73782774"},
{"url": "http://www.delfi.lt/veidai/kinas/berlynales-favoritais-laikomi-komedija-apie-pabegelius-translyciu-asmenu-meiles-istorija.d?id=73792188", "title": ["Berlynal\u0117s favoritais laikomi komedija apie pab\u0117g\u0117lius, transly\u010di\u0173 asmen\u0173 meil\u0117s istorija"], "text": ["Kultinio suomi\u0173 re\u017eisieriaus Akio Kaurismakio po \u0161e\u0161eri\u0173 met\u0173 pertraukos sukurtas naujas filmas \u201eKita vilties pus\u0117\u201c ir \u010dilie\u010dio Sebastiano Lelio juosta \u201eFantasti\u0161ka moteris\u201c sulauk\u0117 gausi\u0173 \u017ei\u016brov\u0173 aplodisment\u0173 ir kritik\u0173 \u012fvertinimo.", "Abi \u0161ios juostos pirmavo brit\u0173 kino naujien\u0173 \u017eurnalo \u201eScreen\u201c surengtoje kritik\u0173 apklausoje ir buvo gerai \u012fvertintos recenzent\u0173, kuriuos apklaus\u0117 Vokietijos dienra\u0161\u010diai \u201eDer Tagesspiegel\u201c ir \u201eBerliner Zeitung\u201c.", "Septyni\u0173 nari\u0173 vertinimo komisija \u0161i\u0173 met\u0173 \u201eAuksinio lokio\u201c ir \u201eSidabrinio lokio\u201c apdovanojimus \u012fteiks per ceremonij\u0105, kuri prasid\u0117s 20 val. Lietuvos laiku. Komisijai pirmininkauja Holivudo re\u017eisierius Paulas Verhoevenas, kurio garsiausi darbai yra veiksmo filmas \u201eRobotas policininkas\u201c bei drama \u201eEl\u0117\u201c, o tarp jos nari\u0173 yra amerikie\u010di\u0173 aktor\u0117 Maggie Gyllenhaal, vaidinusi filme \u201eTamsos riteris\u201c, bei meksikie\u010di\u0173 re\u017eisierius ir aktorius Diego Luna, vaidin\u0119s juostoje \u201e\u0160elmis-1: \u017dvaig\u017ed\u017ei\u0173 kar\u0173 istorija\u201c.", "Pernai komisija, vadovaujama Meryl Streep, \u201eAuksin\u012f lok\u012f\u201c skyr\u0117 ital\u0173 dokumentinei juostai apie pab\u0117g\u0117lius \u201eUgnis j\u016broje\u201c. \u0160iemet \u0161is filmas nominuotas \u201eOskarui\u201c.", "11 dien\u0173 trunkanti Berlynal\u0117 yra pirmasis \u0161iemet Europoje vykstantis didelis kino festivalis, per kur\u012f parodyta apie 400 film\u0173, i\u0161 j\u0173 18 yra nominuoti pagrindiniams apdovanojimais.", "Tiek \u0161i\u0173me\u010dio festivalio ekranuose, tiek jo u\u017ekulisiuose skamb\u0117jo kritika Donaldo Trumpo at\u017evilgiu. \u012e\u017eymyb\u0117s ir film\u0173 k\u016br\u0117jai nepraleido progos pareik\u0161ti nuomon\u0117s apie naujojo JAV prezidento vykdom\u0105 politik\u0105, ypa\u010d jo \u0161iuo metu sustabdyt\u0105 draudim\u0105 \u012f \u0161al\u012f atvykti septyni\u0173 musulmoni\u0161k\u0173 valstybi\u0173 pilie\u010diams.", "\u201eNoriu, kad \u017emon\u0117s \u017einot\u0173, jog mano \u0161alyje yra daug, daug \u017emoni\u0173, pasirengusi\u0173 prie\u0161intis\u201c, \u2013 \u017eurnalistams sak\u0117 M.Gyllenhaal.", "A.Kaurismakio juosta vadinama jaudinan\u010diu beldimusi \u012f s\u0105\u017ein\u0119 \u0161imt\u0173 t\u016bkstan\u010di\u0173 \u017emoni\u0173, ie\u0161kan\u010di\u0173 Vakaruose prieglobs\u010dio nuo karo ir persekiojimo, vardu.", "Filme pasakojame Chalido, atsid\u016brusio Suomijoje ir susidraugavusio su grupe Helsinkio keistuoli\u0173, istorija. Jo vaidmen\u012f atlieka sir\u0173 aktorius Sherwanas Haji.", "Brit\u0173 dienra\u0161tis \u201eThe Daily Telegraph\u201c negaili liaupsi\u0173 \u0161iam \u201espalvingam, itin skvarbiam\u201c filmui. Vokietijos laikra\u0161tis \u201eDie Welt\u201c vadina j\u012f klasika tapsian\u010dia \u201e\u0161ilumos kupina\u201c juosta ir pa\u017eymi, kad A.Kaurismakis giria liberali\u0105 kancler\u0117s Angelos Merkel prieglobs\u010dio politik\u0105.", "\u201e\u0160i juosta bus \u017ei\u016brima dar ilgai po to, kai Assadas taps istorija\u201c, \u2013 ra\u0161o laikra\u0161\u010dio recenzent\u0117 Barbara Moeller.", "Filme \u201eFantasti\u0161ka moteris\u201c translyt\u0117 aktor\u0117 Daniela Vega vaidina naktinio klubo daininink\u0119, kovojan\u010dia u\u017e teis\u0119 dalyvauti staiga mirusio daug vyresnio meilu\u017eio laidotuv\u0117se.", "\u201eThe Guardian\u201c \u012fvertino \u0161i\u0105 juost\u0105 penkiomis \u017evaig\u017edut\u0117mis. Pasak laikra\u0161\u010dio, D.Vega gali tapti pirm\u0105ja translyte atlik\u0117ja, laim\u0117jusia svarb\u0173 apdovanojim\u0105 u\u017e aktorin\u012f darb\u0105.", "Penktadien\u012f \u0161iam filmui buvo skirtas \u201eTeddy Award\u201c apdovanojimas u\u017e geriausi\u0105 film\u0105 lesbie\u010di\u0173, g\u0117j\u0173, biseksual\u0173 ir transly\u010di\u0173 asmen\u0173 (LGBT) tema.", "Pasak kino pasaulio biblija laikomo \u201eVariety\u201c, re\u017eisierius S.Lelio \u201emeistri\u0161kai suk\u016br\u0117 galb\u016bt skambiausi\u0105 ir empati\u0161kiausi\u0105 nuo 1999-aisiais pasirod\u017eiusios Kimberly Peirce juostos \u201eVaikinai neverkia\u201c kino pasakojim\u0105 apie transly\u010di\u0173 asmen\u0173 gyvenime kasdien i\u0161kylan\u010dias kli\u016btis\u201c.", "Pastebima, kad skirtingai nei \u201eOskarus\u201c laim\u0117jusiuose kino filmuose \u201eVaikinai neverkia\u201c ir \u201eDan\u0173 mergina\u201c bei televizijos seriale \u201eTransparent\u201c, juostoje \u201eFantasti\u0161ka moteris\u201c translyt\u012f asmen\u012f vaidina translyt\u0117 aktor\u0117.", "Kritikai pras\u010diau \u012fvertino amerikie\u010di\u0173 re\u017eisieriaus Oreno Movermano triler\u012f \u201eVakarien\u0117\u201c, pasakojant\u012f apie rasinius ir klasinius skirtumus. Jame pagrindinius vaidmenis atlieka Richardas Gere'as, Laura Linney ir Steve'as Cooganas.", "\u201eThe Guardian\u201c pavadino \u0161\u012f film\u0105 \u2013 vienintel\u0119 JAV sukurt\u0105 juost\u0105 \u0161i\u0173 met\u0173 konkursin\u0117je programoje \u2013 \u201enuobod\u017eia melodrama\u201c, o pagrindinius vaidmenis \u2013 \u201esunkiai vir\u0161kinamu kumpiu\u201c.", "Geriau sek\u0117si brit\u0173 re\u017eisier\u0117s Sally Potter sukurtai vadinamojo \u201eBrexit\u201c satyrai \u201eVakar\u0117lis\u201c. Pasak \u017eurnalo \u201eScreen\u201c, \u0161i komedija \u2013 smagiausias iki \u0161iol S.Potter sukurtu filmu.", "Festivalio sve\u010diams taip pat patiko Kinijoje sukurtas animacinis kriminalinis trileris su politiniu atspalviu \u201eGeros dienos\u201c.", "Berlynal\u0117je gerai pasirod\u0117 Vidurio ir Ryt\u0173 Europa, kuriai \u0161iemet atstovavo lenk\u0173 re\u017eisier\u0117s Agnieszkos Holland filmas \u201eP\u0117dsakas\u201c, rumuno Calino Peterio Netzerio drama \u201eAna, mano meil\u0117\u201c ir vengr\u0173 re\u017eisier\u0117s Ildiko Enyedi juosta \u201eK\u016bnas ir siela\u201c.", "Recenzentai taip pat palankiai \u012fvertino aktores Vero Tshand\u0105 Bey\u0105 ir Kim Min-hee, suk\u016brusias pagrindinius moter\u0173 vaidmenis Senegalo re\u017eisieriaus Alaino Gomis juostoje \u201eFelisit\u0117\u201c ir piet\u0173 kor\u0117jie\u010dio Hong Sang-soo filme \u201eOn the Beach at Night Alone\u201c."], "date": ["2017 m. vasario 18 d. 17:44"], "id": "73792188"},
{"url": "http://www.delfi.lt/veidai/kinas/pagrindini-vaidmeni-filme-emilija-is-laisves-alejos-atlikusi-i-andrejevaite-vaidmuo-galimybe-atiduoti-duokle-savo-saliai.d?id=73797624", "title": ["Pagrindin\u012f vaidmen\u012f filme \u201eEmilija i\u0161 Laisv\u0117s al\u0117jos\u201c atlikusi I. Andrejevait\u0117: vaidmuo \u2013 galimyb\u0117 atiduoti duokl\u0119 savo \u0161aliai"], "text": ["Filmo pagrindinio vaidmens atlik\u0117ja ", ", daugel\u012f met\u0173 dirbusi svetur, nepaprastai d\u017eiaugiasi gal\u0117jusi pirm\u0105 kart\u0105 filmuotis lietuvi\u0161kame kine. Anot jos, darbas kit\u0173 \u0161ali\u0173 kino aik\u0161tel\u0117se jai tapo puikiomis pratybomis prie\u0161 svarbiausi\u0105 jos gyvenimo vaidmen\u012f naujausiame re\u017eisieriaus D. Ulvydo filme.", "Svajoni\u0173 vaidmuo i\u0161 jaunos aktor\u0117s pareikalavo nepaprastai daug j\u0117g\u0173. \u012etempto siu\u017eeto filme b\u016btent Ievai nestigo emoci\u0161kai sud\u0117ting\u0173 scen\u0173. Ta\u010diau aktorius \u010ceslovas Stonys \u012fsitikin\u0119s, kad aktor\u0117 dirbo puikiai.", "\u201eEsu net jai pasak\u0119s, kad a\u0161 i\u0161 jos mokiausi ramyb\u0117s, pasitik\u0117jimo, tvirtumo. Retas atvejis, kai toks jaunas \u017emogus taip profesionaliai dirba\u201c, \u2013 ger\u0173 \u017eod\u017ei\u0173 kolegei negaili \u010c. Stonys.", "Ieva d\u017eiaugiasi, kad Emilijos vaidmuo jai tapo tarsi galimybe pagaliau atiduoti duokl\u0119 savo \u0161aliai. Kinu kalb\u0117ti apie tai, kas svarbiausia, \u2013 lietuvi\u0173 dr\u0105s\u0105 kovoje u\u017e laisv\u0119.", "\u201e\u0160is filmas mano gyvenime turi labai didel\u0119 prasm\u0119 ir Emilijos vaidmuo yra pats artimiausias ir did\u017eiausias mano kada nors sukurtas vaidmuo. A\u0161 labai daug i\u0161mokau i\u0161 Emilijos, a\u0161 manau, kad tai yra \u017emogus, kovojantis u\u017e savo vertybes, u\u017e savo principus ir be jokios baim\u0117s einantis \u012f priek\u012f\u201c, \u2013 Emilijos savybes vardija pa\u0161nekov\u0117.", "Pasak Ievos, dauguma savybi\u0173, kuriomis pasi\u017eymi Emilija, jau gl\u016bd\u0117jo giliai aktor\u0117s viduje ir kuriant \u0161\u012f vaidmen\u012f jos i\u0161kilo \u012f pavir\u0161i\u0173.", "\u201eLabai tikiuosi, kad \u017emones \u0161is filmas palies. \u017dmon\u0117ms, dalyvavusiems, gyvenusiems tuo laikotarpiu, leis prisiminti tai, kas vyko. O jauniems \u017emon\u0117ms leis suvokti, kokia svarbi yra laisv\u0117 ir kokia yra jos tikroji kaina\u201c, \u2013 tikisi pagrindinio vaidmens atlik\u0117ja Ieva.", "Visas pokalbis su I. Andrejevaite \u2013 laidos \u201eLaisv\u0117s v\u0117liavne\u0161iai\u201c reporta\u017ee."], "date": ["2017 m. vasario 20 d. 09:00"], "id": "73797624"},
{"url": "http://www.delfi.lt/veidai/kinas/j-cameronas-atskleide-kaip-i-3d-buvo-konvertuojamas-terminatorius-2.d?id=73802856", "title": ["J. Cameronas atskleid\u0117, kaip \u012f 3D buvo konvertuojamas \u201eTerminatorius 2\u201c"], "text": ["Kod\u0117l buvo apskritai sugalvota konvertuoti \u0161\u012f film\u0105? Re\u017eisierius mano, kad dabar tam at\u0117jo tinkamas laikas \u2013 technologijos yra m\u016bs\u0173 kasdienyb\u0117, domimasi dirbtiniu intelektu ir baiminamasi d\u0117l su tuo susijusi\u0173 pasekmi\u0173. O po s\u0117kmingo \u201eTitaniko\u201c atk\u016brimo 3D formate, tapo ai\u0161ku, kaip i\u0161vengti kai kuri\u0173 klaid\u0173, kaip proces\u0105 padaryti sklandesniu ir pigesniu.", "Jei 1991-aisiais b\u016bt\u0173 buv\u0119 technologi\u0161kai \u012fmanoma, Cameronas b\u016bt\u0173 vis\u0105 film\u0105 i\u0161kart k\u016br\u0119s 3D formatu. \u0160ia technologija re\u017eisierius susidom\u0117jo v\u0117liau, tik 1990-\u0173j\u0173 pabaigoje, o de\u0161imtme\u010dio viduryje jo kompanija prad\u0117jo kurti 3D atrakcijas pramog\u0173 parkui Universal Studios. Bet d\u0117l savito re\u017eisieriaus stiliaus formuoti kadro gyl\u012f filme, kai i\u0161skiriamas pirmas planas, vidurinis planas ir galinis planas, kurie visada turi galimyb\u0119 kaitaliotis, yra gana nesud\u0117tinga tok\u012f film\u0105 paversti \u012f 3D format\u0105.", "Kurios scenos buvo J. Cameronui ypatingai svarbios? Filmas buvo kuriamas tuo metu, kai tik prad\u0117ta suprasti kompiuteriu sukurt\u0173 vizualini\u0173 efekt\u0173 svarb\u0105 kine, ir tam skirta daug d\u0117mesio. Taip pat re\u017eisierius visada \u017eav\u0117josi A. Schwarzeneggerio ikoni\u0161kumu, tod\u0117l tos veiksmo scenos, kuriose jis atsiskleid\u017eia arba kuriose kovoja abu terminatoriai, kur T-1000 transformuojasi, re\u017eisieriui yra pa\u010dios \u012fdomiausios. Ypa\u010d ta vieta, kur T-1000 netik\u0117tai i\u0161nyra i\u0161 lydinio balu\u010di\u0173 ant grindinio.", " mielai pritar\u0117 filmo atk\u016brimui. Buvo smagu visiems po tiek daug laiko v\u0117l nusikelti \u012f tuos laikus, kai filmas buvo statomas, ir \u0161vie\u017eia akimi v\u0117l visk\u0105 pamatyti.", "Darbo procese dalyvavo ir 1991-\u0173j\u0173 filmo vadovaujantis operatorius Adamas Greenbergas. Jau 80-uosius gyvenimo metus per\u017eengusio operatoriaus akis vis dar labai jautri spalvoms, jis atliko ir galutin\u012f spalv\u0173 suvedim\u0105. Kiekvienoje scenoje kiekvienas persona\u017eas ir kiekviena detal\u0117 tur\u0117jo b\u016bti konvertuota \u012f 3D \u2013 buvo atliktas mil\u017eini\u0161kas ir labai kruop\u0161tus darbas.", "Filme nerasite joki\u0173 pakeitim\u0173 scenose, viskas tikslingai buvo palikta kaip originale, tik atliekant piln\u0105 vaizdo, spalv\u0173 korekcij\u0105 ir konvertacij\u0105 \u012f 3D. Re\u017eisieriaus nuomone, bet kokios scen\u0173, veiksmo korekcijos gal\u0117jo virsti nesibaigian\u010diu bei neprognozuojamu procesu.", "\u0160iuo metu J. Cameronas dirba ties technologija, kuri leist\u0173 3D filmus \u017ei\u016br\u0117ti be speciali\u0173 3D akini\u0173. Kai tik \u0161is formatas i\u0161populiar\u0117jo, net TV kompanijos susidom\u0117jo \u0161ia technologija, atsirado 3D transliacijos, bet \u017ei\u016brovas vis tiek turi u\u017esid\u0117ti specialius akinius. Anks\u010diau ar v\u0117liau to nepatogumo reik\u0117s atsisakyti. Po truput\u012f ateina stereoskopini\u0173 ekran\u0173 am\u017eius, bet kol prioritetin\u0117 yra 4K rezoliucija, kol tai naujiena, 3D formato pa\u017eanga dabar ma\u017eai k\u0105 domina.", "2019 metais re\u017eisierius atgaus fran\u0161iz\u0117s autorines teises, bet tik\u0117tis, kad J. Cameronas v\u0117l re\u017eisuos \u201eTerminatoriaus\u201c t\u0119sin\u012f nereik\u0117t\u0173. \u0160iuo metu jis dirba su keturiais naujais \u201eAvataro\u201c filmais. Bet \u012f filmo k\u016brybin\u012f proces\u0105 \u012fsitraukti vis tiek planuoja, jam svarbiausia surasti, kuo filmas gali b\u016bti \u0161vie\u017eias ir \u012fdomus 21 am\u017eiaus \u017ei\u016brovui. Cameronas juokauja, kad gal 2029 metais, i\u0161 kuri\u0173 pirmasis terminatorius ir atvyko pas mus, re\u017eisierius sugr\u012f\u0161, pasiremdamas lazdele, su deguonies vamzdeliu, ky\u0161an\u010diu i\u0161 nosies, par\u0117kauti \u201eveiksmas!\u201c jau keturioliktame \u201eTerminatoriuje\u201c.", "Nauj\u0105j\u0105 3D versij\u0105 \u201eTerminatorius 2: Paskutinio teismo diena\u201c Lietuvos \u017ei\u016brovai kinuose gal\u0117s pamatyti vasaros pabaigoje."], "date": ["2017 m. vasario 20 d. 12:03"], "id": "73802856"},
{"url": "http://www.delfi.lt/veidai/kinas/kuriant-visu-laiku-brangiausia-kinu-filma-teko-statyti-dar-viena-didziaja-kinijos-siena.d?id=73804342", "title": ["Kuriant vis\u0173 laik\u0173 brangiausi\u0105 kin\u0173 film\u0105 teko statyti dar vien\u0105 Did\u017ei\u0105j\u0105 Kinijos sien\u0105"], "text": ["Filmo re\u017eisierius pasakoja, jog kuriant film\u0105 komandos lauk\u0117 nema\u017eai sunkum\u0173 ir i\u0161\u0161\u016bki\u0173. Vienas j\u0173 \u2013 tarptautin\u0117s komandos darbas Kinijoje.", "\u201eFilmavimo aik\u0161tel\u0117je susid\u016br\u0117 daugyb\u0117s kult\u016br\u0173 atstovai, kuri\u0173 darbo metodai nepaprastai skiriasi. Nebuvo lengva rasti priemones, tinkan\u010dias visiems mums\u201c, - u\u017esimena vyras, atskleid\u017eiantis, jog filmuojant komandoje dirbo daugiau nei \u0161imtas vert\u0117j\u0173!", "Ta\u010diau sunkumai tykojo ne tik kalb\u0173 sferoje.", "\u201eKad ir kaip nor\u0117t\u0173si, negal\u0117jome filmuoti prie tikrosios Kin\u0173 sienos \u2013 visgi tai architekt\u016brinis paminklas. Teko statyti sav\u0105j\u0105... Ne toki\u0105 ilg\u0105, ta\u010diau pakankamai auk\u0161t\u0105 ir stor\u0105\u201c, - \u0161ypteli re\u017eisierius, priduriantis, jog i\u0161 peties dirbo ir kostium\u0173 bei rekvizit\u0173 skyrius, suk\u016br\u0119s kelet\u0105 t\u016bkstan\u010di\u0173 realyb\u0119 atitinkan\u010di\u0173 kostium\u0173 ir ginkl\u0173.", "Prabilus apie filmo biud\u017eet\u0105, kuomet planuoti 135 mln. JAV doleri\u0173 virto net 150, Y. Zhang atskleid\u017eia, jog did\u017ei\u0105j\u0105 i\u0161laid\u0173 dal\u012f sudar\u0117 vizualiniai filmo efektai, kuriuos k\u016br\u0117 legendiniai Industrial Light and Magic. \u201eNegal\u0117jome leisti, kad sub\u016brus toki\u0105 komand\u0105 ir nu\u0117jus tok\u012f keli\u0105 vizualiniai efektai atrodyt\u0173 prastai, tod\u0117l dirbome su geriausiais i\u0161 geriausi\u0173\u201c, - pasakojim\u0105 t\u0119sia k\u016br\u0117jas, film\u0105 \u201eDid\u017eioji siena\u201c pavadindamas vienu sunkiausi\u0173 savo karjeros u\u017edavini\u0173. \u201eTa\u010diau sunkumai gr\u016bdina, o suk\u016brus tok\u012f film\u0105 kokyb\u0117s kartel\u0117 kitiems mano projektams kyla tik auk\u0161tyn\u201c, - sak\u0117 jis.", "Filmo siu\u017eetas \u017ei\u016brov\u0105 nukelia \u012f Viduram\u017ei\u0173 Kinij\u0105. Klajoklis i\u0161 Vakar\u0173 \u2013 Viljamas (akt. Matt Damon) \u2013 prisijungia prie kin\u0173 armijos, susitelkusios prie Did\u017eiosios sienos. Bendromis pastangomis, pasitelkdami visas turimas priemones, s\u0105jungininkai turi atremti ne\u017eemi\u0161k\u0173 j\u0117g\u0173 antpuol\u012f, grasinan\u010di\u0173 Kinijai pra\u017e\u016btimi...", "Filmo anonsas:"], "date": ["2017 m. vasario 20 d. 13:26"], "id": "73804342"},
{"url": "http://www.delfi.lt/veidai/kinas/italijos-oskaro-viltis-jav-prezidentui-nepatogus-dokumentinis-filmas.d?id=73826164", "title": ["Italijos \u201eOskaro\u201c viltis \u2013 JAV prezidentui nepatogus dokumentinis filmas"], "text": ["Film\u0105 \u201eLiepsnojanti j\u016bra\u201c Amerikos kino akademijos apdovanojimui nominavo Italija, o pats atrankos procesas \u0161alyje suk\u0117l\u0117 nema\u017eai aistr\u0173. Pirmin\u012f sprendim\u0105 nominuoti film\u0105 tiek filmo u\u017esienio kalba, tiek dokumentinio filmo kategorijose sukritikavo garsus re\u017eisierius Paolo Sorrentino. Prie\u0161 trejus metais Italijai \u201eOskar\u0105\u201c su filmu \u201eDidis Gro\u017eis\u201c (La Grande Bellezza) peln\u0119s re\u017eisierius teig\u0117, kad tokiu sprendimu Italija sumenkino savo \u0161ansus pelnyti dvi statul\u0117les.", "\u201eLiepsnojanti j\u016bra\u201c yra nuostabus filmas.\u201c \u2013 teig\u0117 re\u017eisierius. \u201eTa\u010diau jis tur\u0117jo b\u016bti nominuotas dokumentinio kino kategorijoje, kur gali s\u0117kmingai var\u017eytis ir turi nema\u017eai galimybi\u0173 laim\u0117ti, tuo tarpu filmo u\u017esienio kalba kategorijoje gal\u0117jo b\u016bti nominuotas Edoardo De Angelis filmas \"Neatskiriamos\" (Indivisibili).\u201c \u2013 sak\u0117 Paolo Sorrentino.", "Ta\u010diau Italija \u012f Gianfranco Rosi ir \u201eLiepsnojan\u010dios j\u016bros\u201c pasirodym\u0105 Amerikos kino akademijos apdovanojimuose deda viltis neatsitiktinai.", "V\u0117liausias Gianfranco Rosi darbas jau peln\u0117 Europos kino akademijos pripa\u017einim\u0105 ir buvo tituluotas geriausiu pra\u0117jusi\u0173 met\u0173 dokumentiniu filmu bei tapo pirmuoju dokumentiniu filmu pelniusiu \u201eAuksin\u012f lok\u012f\u201c Berlyno kino festivalio istorijoje. T\u0105 pat\u012f re\u017eisieriui pavyko padaryti ir 2013 metais, kuomet jo filmas \u201e\u0160ventasis greitkelis\u201c (Sacro Gra) tapo pirmuoju dokumentiniu filmu pelniusiu pagrindin\u012f priz\u0105 Venecijos kino festivalyje \u2013 \u201eAuksin\u012f li\u016bt\u0105\u201c. Tad \u0161i\u0173 met\u0173 \u201eOskar\u0173\u201c naktis gali tapti istorine ne tik Italijai, bet ir visai dokumentinio kino k\u016br\u0117j\u0173 bendruomenei.", "Ital\u0173 dokumentinio kino meistras Gianfranco Rosi savo v\u0117liausiame filme pasakoja apie pab\u0117g\u0117li\u0173 kriz\u0119 ir dramati\u0161kas migrant\u0173 i\u0161 Afrikos ir Artim\u0173j\u0173 ryt\u0173 keliones pasiekiant Italijos Lamped\u016bzos sal\u0105. \u201eTai filmas, kur\u012f prad\u0117jau kurti netur\u0117damas ai\u0161kaus scenarijaus\u201c, - sako re\u017eisierius, prisipa\u017eindamas, kad kuriant dokumentinius filmus jam did\u017eiausia investicija yra laikas.", "\u201ePirmiausia atsiranda vieta, kuri mane ka\u017ekuo labai patraukia. Tuomet toje vietoje turiu rasti \u017emones, kurie galiausiai tampa mano filmo veik\u0117jais. Su \u017emon\u0117mis, kuriuos filmuoju, kuriu ilgalaikius santykius tad ka\u017ekuriuo metu jie pamir\u0161ta, kad \u0161alia yra kamera, ji tampa gyvenimo dalimi, o gyvenimas \u2013 dalimi filmo\u201c, \u2013 teigia re\u017eisierius.", "Pristatydamas film\u0105 Berlyno kino festivalyje, Gianfranco Rosi prisipa\u017eino, kad filmu nor\u0117jo parodyti, jog prie\u0161 europie\u010di\u0173 akis vyksta savo mastu did\u017eiausia po Holokausto \u017emonijos tragedija. Pasak autoriaus, atvykstan\u010dius pab\u0117g\u0117lius gali sustabdyti tik pager\u0117jusi pad\u0117tis j\u0173 namuose, o ne statomos spygliuotos sienos.", "Film\u0105 \u201eLiepsnojanti j\u016bra\u201c nuo vasario 24 d. gal\u0117s pamatyti Vilniaus, Kauno, Klaip\u0117dos ir Panev\u0117\u017eio \u017ei\u016brovai. Vasario 24 d. kino teatre \u201ePasaka\u201c (Vilnius) \u012fvyksiant\u012f seans\u0105 lyd\u0117s pokalbis su iniciatyvos \u201e", "\u201c \u012fk\u016br\u0117ju, 2016 met\u0173 \"Tolerancijos \u017emogaus\" apdovanojimo nominantu Domu Burkausku, kuris papasakos apie iniciatyvos id\u0117j\u0105, vykdomus pagalbos Rukloje gyvenantiems pab\u0117g\u0117liams veiksmus bei b\u016bdus, kaip prisid\u0117ti prie iniciatyvos.", "Filmo \u201eLiepsnojanti j\u016bra\u201c anonsas:"], "date": ["2017 m. vasario 22 d. 09:50"], "id": "73826164"},
{"url": "http://www.delfi.lt/veidai/kinas/godzilos-kurejai-i-kino-teatrus-grazina-legendini-king-konga-papasakos-nuo-ko-viskas-prasidejo.d?id=73826246", "title": ["\u201eGodzilos\u201c k\u016br\u0117jai \u012f kino teatrus gr\u0105\u017eina legendin\u012f King Kong\u0105: papasakos, nuo ko viskas prasid\u0117jo"], "text": ["\u201eKai man pasi\u016bl\u0117 vaidmen\u012f filme, galvojau bus labai nesud\u0117tinga, nes visas d\u0117mesys teks giganti\u0161kam gyv\u016bnui. Ta\u010diau kai perskai\u010diau scenarij\u0173, supratau, kad pasiruo\u0161imas bus itin sud\u0117tingas. Man teko treniruotis su kari\u0161kiais, bendrauti su karo \u017eurnalistais. Mano atsidavimas \u0161iam filmui \u2013 pad\u0117ka visiems kariams, nes pama\u010diau, kokia sunki yra j\u0173 rutina\u201c, \u2013 interviu sak\u0117 T. Hiddlestonas.", "Juosta pasakos apie tai, kaip mokslinink\u0173, kareivi\u0173, tyrin\u0117toj\u0173 ir nuotyki\u0173 ie\u0161kotoj\u0173 grup\u0117 surengia ekspedicij\u0105 \u012f naujai atrast\u0105 paslapting\u0105 Ramiojo vandenyno sal\u0105. Mitai byloja, kad nuolat r\u016bko apgaubtoje saloje gyvena \u017emoni\u0173 dar nematyti, ne\u017einomi ir netgi ne\u012fsivaizduojami padarai. Ta\u010diau realyb\u0117 pranoksta bet koki\u0105 vaizduot\u0119. Saloje karaliauja mil\u017eini\u0161ka gorila \u2013 galingasis Kongas, ginantis salos gyventojus nuo kraupi\u0173 po\u017eemi\u0173 padar\u0173. Saloje i\u0161silaipin\u0119 keliautojai sutrikdo j\u0117g\u0173 pusiausvyr\u0105 ir i\u0161provokuoja tikr\u0105 kar\u0105 tarp \u017emogaus ir gamtos. Nepra\u0161yti sve\u010diai Kongui t\u0117ra dar vienas prie\u0161as, nuo kurio reikia apginti savo namus.", "\u201eMan \u0161ie filmavimai taip pat \u012fsimins ilgam. Pamenu, i\u0161kart po filmavim\u0173, juodomis panag\u0117mis ir visa susiv\u0117lusi l\u0117kiau pas gro\u017eio specialistus, nes netrukus tur\u0117jau dalyvauti pra\u0117jusi\u0173 met\u0173 \u201eOskar\u0173\u201c ceremonijoje, kur laim\u0117jau statul\u0117l\u0119 geriausios aktor\u0117s kategorijoje u\u017e vaidmen\u012f filme \u201eKambarys\u201c. Jau\u010diausi kaip tikra Pelen\u0117. I\u0161 purvinos mergait\u0117s virtau gra\u017euole, \u017eengian\u010dia raudonu kilimu\u201c, \u2013 pasakoja B. Larson.", "Nuotyki\u0173 ir naujausi\u0173 speciali\u0173j\u0173 efekt\u0173 kupinas filmas \u201eKongas: kaukol\u0117s sala\u201c \u012f Lietuvos kino teatrus atkeliauja jau kovo 10 dien\u0105.", "Filmo anonsas:"], "date": ["2017 m. vasario 22 d. 09:54"], "id": "73826246"},
{"url": "http://www.delfi.lt/veidai/kinas/izraelis-holivudo-zvaigzdems-pasiule-nemokamai-apsilankyti-salyje-ir-patyre-visiska-fiasko.d?id=73829040", "title": ["Izraelis Holivudo \u017evaig\u017ed\u0117ms pasi\u016bl\u0117 nemokamai apsilankyti \u0161alyje ir patyr\u0117 visi\u0161k\u0105 fiasko"], "text": ["Aktyvistai skelbia pergal\u0119, nes atrodo, kad Izraelyje neapsilank\u0117 n\u0117 viena i\u0161 26 \u201eOskar\u0173\u201c \u017evaig\u017ed\u017ei\u0173, kurioms nemokamai buvo pasi\u016blytos iki 55 t\u016bkst. doleri\u0173 (52,3 t\u016bkst. eur\u0173) vert\u0117s specialiai pritaikytos kelion\u0117s.", "\u0160ie pasi\u016blymai dovan\u0173 mai\u0161eliuose, kuriuos 2016 metais \u201eOskar\u0173\u201c laikotarpiu i\u0161dalijo viena rinkodaros firma, suk\u0117l\u0117 prie\u0161i\u0161k\u0105 reakcij\u0105. Kiekvienas t\u0173 mai\u0161eli\u0173 buvo vertas ma\u017edaug 200 t\u016bkst. doleri\u0173 (190 t\u016bkst. eur\u0173); juose buvo ir toki\u0173 dalyk\u0173 kaip itin brangus tualetinis popierius.", "Aktyvist\u0173 grup\u0117s kaltino Izrael\u012f bandymu pasinaudoti \u012f\u017eymyb\u0117mis ir gauti pozityv\u0173 nu\u0161vietim\u0105 \u017einiasklaidoje, sumenkinant \u012ftariamus pa\u017eeidimus okupuotose palestinie\u010di\u0173 teritorijose.", "Ta\u010diau likus kelioms dienoms iki vasario 26 dien\u0105 \u012fvyksian\u010dios 2017 met\u0173 \u201eOskar\u0173\u201c \u012fteikimo ceremonijos atrodo, kad n\u0117 vienas nominuot\u0173j\u0173 pats taip ir neapsilank\u0117 Izraelyje.", "\u201eBado \u017eaidyni\u0173\u201c (Hunger Games) \u017evaig\u017ed\u0117 Jennifer Lawrence pasinaudojo pasi\u016blymu, bet perleido kelion\u0119 savo t\u0117vams, prane\u0161\u0117 agent\u016bra, pateikusi toki\u0105 id\u0117j\u0105.", "\u201eTai \u2013 s\u0117km\u0117\u201c, \u2013 sak\u0117 Yousefas Munayyeras i\u0161 JAV organizacij\u0173 koalicijos \u201eUS Campaign for Palestinian Rights\u201c, kuri drauge su Amerikos organizacija \u201eJewish Voice for Peace\u201c vadovavo kampanijai prie\u0161 tokius vizitus.", "\u201eA\u0161 labai patenkintas, jog n\u0117ra \u012frodym\u0173, kad \u017emon\u0117s buvo nuvyk\u0119. Galvoju, yra ai\u0161ku, kad tikslas pasinaudoti aktoriais ir nubaltinti Izrael\u012f nebuvo pasiektas\u201c, \u2013 sak\u0117 jis.", "Izraelio turizmo ministerija atsisak\u0117 pakomentuoti ar patvirtinti, kurios \u012f\u017eymyb\u0117s pasinaudojo pasi\u016blymu.", "Prie\u0161 2016 met\u0173 \u201eOskar\u0173\u201c \u012fteikimo ceremonij\u0105, per kuri\u0105 L.DiCaprio u\u017e vaidmen\u012f \u201eHju Glaso legendoje\u201c (The Revenant) buvo pagerbtas kaip geriausias aktorius, Izraelio turizmo ministerija paskelb\u0117, kad penkiems pagrindiniams apdovanojimams nominuotoms \u017evaig\u017ed\u0117ms ir ceremonijos ved\u0117jui Chrisui Rockui bus pasi\u016blytos jiems asmeni\u0161kai pritaikytos kelion\u0117s, apiman\u010dios skryd\u017eius pirm\u0105ja klase ir prabangius vie\u0161bu\u010dius.", "Izraelio pareig\u016bnai sak\u0117 konflikto metu siekiantys parodyti tikr\u0105j\u012f Izrael\u012f.", "\u201eKiekviena m\u016bs\u0173 aplankyti atvykstanti \u012f\u017eymyb\u0117 gali internete paskelbti koki\u0105 asmenuk\u0119 ... ir to vert\u0117 \u2013 did\u017eiul\u0117\u201c, \u2013 tuo metu sak\u0117 Turizmo ministerijos generalinis direktorius Amiras Halevi.", "Ta\u010diau JAV aktyvistai laikra\u0161tyje \u201eLos Angeles Times\u201c paskelb\u0117 skelbimus, kuriais ragino aktorius socialin\u0117je \u017einiasklaidoje atsisakyti \u0161ios kelion\u0117s.", "Tada aktyvistai steb\u0117jo tradicin\u0119 ir socialin\u0119 \u017einiasklaid\u0105, ie\u0161kodami informacijos, ar kuri nors \u012f\u017eymyb\u0117 vie\u0161ai i\u0161vyko \u012f toki\u0105 kelion\u0119.", "\u201eKol kas nieko nemat\u0117me\u201c, \u2013 sak\u0117 Y.Munayyeras.", "Samas Gee i\u0161 agent\u016bros exploreisrael.com, kuri pateik\u0117 minim\u0105 id\u0117j\u0105, sak\u0117, kad J.Lawrence \u0161i\u0105 kelion\u0119 padovanojo t\u0117vams gimtadienio proga ir kad jie jau apsilank\u0117 Izraelyje.", "Pernai geriausio antrojo plano aktoriaus \u201eOskaru\u201c pagerbtas Markas Rylance'as, kuris seniai kritikuoja Izraelio politik\u0105, naujien\u0173 agent\u016brai AFP patvirtino, kad \u012f toki\u0105 kelion\u0119 nevyks.", "\u201eJewish Voice for Peace\u201c atstov\u0117 Granate Sosnoff sak\u0117, jog tai yra platesnio masto kult\u016brinio boikoto dalis.", "\u201e(M\u016bs\u0173 kampanija) suk\u0117l\u0117 \u012ftamp\u0105 ... ir primin\u0117 Holivudo elitui, kad susiejimas su karine okupacija turi socialin\u0119 kain\u0105\u201c, \u2013 sak\u0117 ji.", "JAV ir Izraelio santykius studijuojantis Danas Rothemas sak\u0117, jog Izraelis nor\u0117jo pasinaudoti \u012f\u017eymyb\u0117mis \u201ekaip priemone sugriauti \u012fsp\u016bd\u012f, kad esama tam tikros izoliacijos ar boikoto\u201c.", "Muzikantus, koncertuojan\u010dius Izraelyje, aktyvistai da\u017enai spaud\u017eia boikotuoti. Aktyviai prie\u0161 tokias i\u0161vykas agituoja Rogeris Watersas i\u0161 \u201ePink Floyd\u201c.", "Ta\u010diau pastarosiomis savait\u0117mis virtin\u0117 pasaulinio garso grupi\u0173, tarp j\u0173 \u2013 \u201eRadiohead\u201c, paskelb\u0117 apie koncertus \u0161ioje \u0161alyje. D\u0117l to pagrindinis kairiojo sparno laikra\u0161tis \u201eHaaretz\u201c svarst\u0117, ar boikotas \u017elunga.", "Pra\u0117jusi\u0105 savait\u0119 pasigirdo prie\u0161taring\u0173 vertinim\u0173 d\u0117l amerikie\u010di\u0173 futbolinink\u0173 apsilankymo Izraelyje. Tik penki i\u0161 11 NFL \u017eaid\u0117j\u0173 dalyvavo kelion\u0117je po amerikieti\u0161kojo futbolo nacionalin\u0117s lygos finalo \u201eSuper Bowl\u201c.", "\u201eSeattle Seahawks\u201c \u017eaid\u0117jas Michaelas Bennettas parei\u0161k\u0117, kad \u201enebus i\u0161naudojamas\u201c Izraelio, ir nurod\u0117 prane\u0161imus, kad kelion\u0119 d\u0117l vie\u0161umo rengia vyriausyb\u0117.", "\u201eKai nuvyksiu \u012f Izrael\u012f, \u2013 a\u0161 tikrai planuoju nuvykti \u2013 taip bus norint pamatyti ne tik Izrael\u012f, bet ir Vakar\u0173 Krant\u0105 bei Gazos (Ruo\u017e\u0105), kad gal\u0117\u010diau pamatyti, kaip gyvena palestinie\u010diai, kurie \u0161i\u0105 \u017eem\u0119 namais vadina t\u016bkstan\u010dius met\u0173\u201c, \u2013 sakoma jo parei\u0161kime.", "Mokslinink\u0117 Margaret Campbell, kuri yra ra\u0161iusi apie \u012f\u017eymybi\u0173 rei\u0161kiam\u0105 param\u0105, sak\u0117, jog did\u017eiausias prie\u0161i\u0161kos reakcijos pavojus yra tas, \u201ekad \u017emon\u0117s galiausiai pradeda blogiau galvoti apie prek\u0117s \u017eenkl\u0105 (\u0161iuo atveju \u0161alies \u201eprek\u0117s \u017eenkl\u0105\u201c) nei galvojo anks\u010diau\u201c.", "\u0160\u012f m\u0117nes\u012f Izraelyje apsilank\u0117 ir su premjeru Benjaminu Netanyahu susitiko Chuckas Norrisas.", "Pasak D.Rothemo, de\u0161iniajam sparnui priklausan\u010dio Ch.Norriso vizitas nepanaikins \u201esusiskaldymo \u012f de\u0161iniuosius ir kairiuosius\u201c, bet labiau kair\u012fj\u012f sparn\u0105 palaikantis Holivudas gal\u0117t\u0173 pad\u0117ti panaikinti Izraeliui negatyvi\u0105 tendencij\u0105.", "Demokrat\u0173, labiau prijau\u010dian\u010di\u0173 palestinie\u010diams, o ne Izraeliui, skai\u010dius nuo 2014 met\u0173 kone padvigub\u0117jo, nustat\u0117 visuomen\u0117s nuomon\u0119 tiriantis centras \u201ePew Research Center\u201c. 2016 metais \u0161is skai\u010dius (40 proc.) buvo didesnis u\u017e labiau Izraeliui pritarian\u010di\u0173 demokrat\u0173 skai\u010di\u0173 (33 procentai).", "\u201eKairieji ir de\u0161inieji Amerikoje nebe\u017ei\u016bri \u012f Izrael\u012f pro t\u0105 pa\u010di\u0105 prizm\u0119\u201c, \u2013 sak\u0117 D.Rothemas."], "date": ["2017 m. vasario 22 d. 11:54"], "id": "73829040"},
{"url": "http://www.delfi.lt/veidai/kinas/kas-liko-uz-kadro-uz-ka-emilija-is-laisves-alejos-kurejai-dekoja-lietuvos-zmonems.d?id=73829950", "title": ["Kas liko u\u017e kadro: u\u017e k\u0105 \u201eEmilija i\u0161 Laisv\u0117s al\u0117jos\u201c k\u016br\u0117jai d\u0117koja Lietuvos \u017emon\u0117ms?"], "text": ["\u201eLaisv\u0117s tema visiems svarbi. Ji r\u016bpi ir vienija\u201c, \u2013 \u012fsitikin\u0119s re\u017eisierius ", ", masin\u0117ms filmo scenoms surink\u0119s armij\u0105 savanori\u0173.", "Anot vis\u0105 filmo k\u016brimo proces\u0105 filmavusios \u017eurnalist\u0117s Aist\u0117s Stonyt\u0117s, tai kas liko u\u017e kadro, filmuojant masines \u201eEmilijos i\u0161 Laisv\u0117s al\u0117jos\u201c scenas, negali palikti abejing\u0173.", "Apie tai penktasis jos filmukas \u201eTai, kas liko u\u017e kadro\u201c:"], "date": ["2017 m. vasario 22 d. 12:38"], "id": "73829950"},
{"url": "http://www.delfi.lt/veidai/kinas/filmo-zaklina-recenzija-nuostabi-aktores-n-portman-vaidyba-ir-blankus-siuzetas.d?id=73838242", "title": ["Filmo \u201e\u017daklina\u201c recenzija: nuostabi aktor\u0117s N. Portman vaidyba ir blankus siu\u017eetas"], "text": ["1963 met\u0173 lapkri\u010dio 22 diena \u2013 visas pasaulis sukr\u0117stas d\u0117l 35-ojo JAV prezidento D\u017eono F. Kened\u017eio nu\u017eudymo. Labiausiai \u0161i\u0105 tragedij\u0105 i\u0161gyvena jo \u017emona, pirmoji \u0161alies ledi \u017daklina, kuriai atiteko ir did\u017eiausia na\u0161ta d\u0117l savo vyro laidotuvi\u0173. Ta\u010diau, b\u016bdama stipria moterimi, \u017daklina nepal\u016b\u017eta ir susitaiko su tuo, kas \u012fvyko.", "Re\u017eisierius Pablo Larrainas buvo mane labai nustebin\u0119s 2012 metais su savo \u201eOskarui\u201c nominuota juosta \u201eNe!\u201c, kuri\u0105 visai neseniai dar kart\u0105 per\u017ei\u016br\u0117jau, nes \u0161is filmas vertas ne vienos per\u017ei\u016bros, ta\u010diau to paties negaliu pasakyti apie kit\u0105 jo darb\u0105. Praeit\u0173 met\u0173 pavasar\u012f, kai Vilniaus tarptautinio kino festivalio \u201eKino Pavasaris\u201c metu i\u0161vydau jo 2015 met\u0173 film\u0105 \u201eKlubas\u201c, buvau labai \u0161okiruotas, nes juosta suk\u0117l\u0117 tiek daug neigiam\u0173 emocij\u0173, bet ir tok\u012f didel\u012f \u0161leik\u0161tul\u012f, kuris iki dabar mane persekioja pagalvojus apie pamin\u0117t\u0105 film\u0105. Tod\u0117l buvo sunku \u012fsivaizduoti, kas lauks \u017ei\u016brov\u0173 \u0161io kino k\u016br\u0117jo Holivudiniame debiute.", "I\u0161 karto noriu pasakyti, jog tie kino myl\u0117tojai, kurie tikisi pamatyti byl\u0105 apie D\u017eono F. Kened\u017eio nu\u017eudym\u0105 arba galvoja, jog \u0161is filmas yra apie tai, tai galite nesivarginti \u017ei\u016br\u0117ti \u201e\u017daklinos\u201c, nes visa juosta yra skirta pirmajai JAV ledi. Tod\u0117l rekomenduoju geriau pasi\u017ei\u016br\u0117ti puik\u0173 1991 met\u0173 Oliverio Stone\u2018o film\u0105 \u201eJFK\u201c arba pagal Stepheno Kingo fantazijos vaisi\u0173 sukurt\u0105 2016 met\u0173 serial\u0105 \u201e11.22.63\u201c.", "\u0160i juosta savo stiliumi ir pasakojimo b\u016bdu labai primena ankstesnius P. Larraino filmus, kas i\u0161ties \u017eavi, bet kartu sukelia ne itin pozityvius jausmus, nes pati atmosfera filme yra ypatingai slegianti, nemaloni ir monotoni\u0161ka. \u0160iam filmui to ir reik\u0117jo, tod\u0117l be\u017ei\u016brint j\u012f galima pajusti pa\u010dios tragedijos, kuri sukr\u0117t\u0117 pasaul\u012f, skon\u012f.", "Ypa\u010d, kai visas veiksmas rodomas i\u0161 nu\u017eudyto prezidento \u017emonos perspektyvos. Filmo metu \u017ei\u016brovui suteikiama galimyb\u0117 pamatyti \u017eym\u0173 \u0161ios moters interviu \u017eurnalui \u201eLife\u201c, kurio metu ji atskleid\u0117 save.", "Tai leido susipa\u017einti su keliais \u017daklinos veidais \u2013 naivia ir k\u0105 tik i\u0161rinkto prezidento \u017emona, \u012ftakinga ir milijon\u0173 moter\u0173 gerbiama pirm\u0105ja ledi bei stipria moterimi, i\u0161gyvenusia labai didel\u0119 netekt\u012f. Toks psichologinio moters portreto i\u0161d\u0117stymas siu\u017eetin\u0117s linijos eigoje priver\u010dia su \u012fdomumu steb\u0117ti kiekvien\u0105 jos metamorfoz\u0119, bet, deja, to paties negalima pasakyti apie bendr\u0105 pasakojim\u0105, kuris u\u017estrigo ties \u017daklina.", "Tod\u0117l, nors ir kaip \u017eaviai atrodo \u017daklinos pateikimas, filmas karts nuo karto sukelia nuobodul\u012f. Lygiai taip pat galima buvo jaustis be\u017ei\u016brint 2011 met\u0173 film\u0105 \u201e", "\u201c su ", ". Be \u017daklinos, filme taip pat gan\u0117tinai svarb\u0173 vaidmen\u012f atliko nu\u017eudyto JAV lyderio brolis Robertas, kuris beveik visur lyd\u0117jo na\u0161l\u0119. \u012edomus jo pateikimas tiek i\u0161 \u017emogi\u0161kosios pus\u0117s, tiek ir i\u0161 politin\u0117s.", "Politin\u0117 filmo dalis, kuri sudaro gal de\u0161imtadal\u012f \u0161ios juostos trukm\u0117s, pateikiama i\u0161 \u012fdomaus kampo. I\u0161 filmo labiausiai \u012fstringa itin svarbi ir kruop\u0161\u010diai atrodanti proced\u016bra po prezidento Kened\u017eio nu\u017eudymo, kai jo pareigas perima Lindonas B. D\u017eonsonas matant velionio \u017emonai. Visgi filmo veiksmas sukasi ne vien prie\u0161 prezidento mirt\u012f, bet ir kelias dienas po jos, tod\u0117l drama, kuri\u0105 i\u0161gyveno \u017daklina, nesibaigia, nes jai matant kei\u010diasi ir visas jos tobulai atrodantis gyvenimas, kok\u012f ji tur\u0117jo iki lemtingos 1963 met\u0173 lapkri\u010dio 22 dienos.", "Pabaigai, neatskleid\u017eiant svarbiausi\u0173 filmo moment\u0173, noriu pasakyti, jog filmas vertas per\u017ei\u016bros, ta\u010diau tik d\u0117l to, jog jame itin idealizuotai parodytas \u017daklinos portretas, kuri po JAV prezidento mirties tapo stiprios moters idealu visame pasaulyje.", "Filmas \u017eavus ne tik pagrindinio vaidmens atlik\u0117jos ", " vaidybiniais sugeb\u0117jimais, bet ir nuostabiais kostiumais, kurie nukelia \u017ei\u016brovus \u012f septint\u0105j\u012f praeito am\u017eiaus de\u0161imtmet\u012f. Nenuostabu, kad filmas \u0161iame plane buvo pasteb\u0117tas JAV kino meno ir mokslo akademijos nari\u0173, u\u017e k\u0105 ir gavo \u201eOskaro\u201c nominacij\u0105 \u0161ioje kategorijoje.", "Garso takelis melancholi\u0161kas ir netgi labai. Be\u017ei\u016brint film\u0105 buvo labai li\u016bdna steb\u0117ti \u0161ios \u017eymios moters i\u0161gyvenimus ir kan\u010dias, ypatingai, kai kiekvien\u0105 scen\u0105 pagardindavo kompozitor\u0117s Micos Levy \u012f nevilt\u012f varan\u010dios muzikin\u0117s kompozicijos. Bet toks triukas pavyko, tod\u0117l Mica Levy buvo nominuota \u201eOskarui\u201c geriausio garso takelio kategorijoje. Garso monta\u017eas irgi geras. Ypatingai gerai atrodo tos scenos, kuriose skamba Richardo Burtono \u201eCamelot\u201c.", "I\u0161 technin\u0117s pus\u0117s nepatiko tik labai chaoti\u0161kas kameros darbas, kurio did\u017eiausiu minusu tapo pernelyg drebanti kamera primenanti kai kuriuos Terrence\u2018o Mallico filmus. U\u017etat vaizdo monta\u017eas, kuris irgi i\u0161 dalies turi chaoti\u0161kumo, buvo atliktas precizi\u0161kai. Jo d\u0117ka \u017ei\u016brovai gal\u0117jo susipa\u017einti su \u017daklinos dabartimi, praeitimi ir ateitimi.", "Kaip jau min\u0117jau, filmas labai primena \u201eGele\u017ein\u0119 ledi\u201c, kurio varikliu tapo Meryl Streep. \u0160iuo atveju viskas yra identi\u0161ka, tik kad vietoj 20-iai \u201eOskar\u0173\u201c nominuotos Holivudo legendos turime JAV kino meno ir mokslo akademijos laureat\u0119 Natalie Portman, kuriai tai tre\u010dia \u201eOskaro\u201c nominacija. Galima sakyti, jog aktor\u0117 po \u0161e\u0161eri\u0173 met\u0173 pertraukos nuo savo triumfo su filmu \u201eJuodoji gulb\u0117\u201c pagaliau v\u0117l sublizg\u0117jo. Ir tai n\u0117ra i\u0161 pir\u0161to lau\u017eti \u017eod\u017eiai, nes pasi\u017ei\u016br\u0117jus \u012f jos paskutinius filmus ir vaidmenis, pasidaro graudu.", "Natalie Portman \u017daklinos Kenedi vaidmen\u012f suvaidino nepriekai\u0161tingai. Puikus pasirodymas, perteikiantis visas \u012fmanomas \u0161ios moters emocijas prie\u0161 tragedij\u0105, jos metu ir kelias dienas po prezidento nu\u017eudymo. I\u0161ties vertas \u201eOskaro\u201c pasirodymas, kur\u012f galima \u012fra\u0161yti \u012f trejetuk\u0105 geriausi\u0173 2016 met\u0173 moteri\u0161k\u0173 vaidmen\u0173 JAV filmuose.", "Antraplaniuose vaidmenyse pasirodo talentingas aktori\u0173 b\u016brys, kur\u012f sudaro Bob\u012f Kened\u012f suvaidin\u0119s Peteris Sarsgaardas, \u201eLife\u201c \u017eurnalisto rol\u0119 atlik\u0119s Billy\u2018is Crudupas, neseniai anapilin i\u0161keliav\u0119s Johnas Hurtas bei Johnas Carrollas Lynchas, \u012fk\u016bnij\u0119s prezident\u0105 Lindon\u0105.", "\u201e\u017daklina\u201c \u2013 blankus ir monotoni\u0161kai atrodantis pasakojimas, kur\u012f gelb\u0117ja svarbiu \u0161iai istorijai varikliu tap\u0119s stiprus ir \u012fkvepiantis aktor\u0117s Natalie Portman \u0161ou, leid\u017eiantis i\u0161 labai arti susipa\u017einti su keliais nu\u017eudyto JAV prezidento D\u017eono F. Kened\u017eio \u017emonos veidais.", "Filmo anonsas:"], "date": ["2017 m. vasario 23 d. 09:56"], "id": "73838242"},
{"url": "http://www.delfi.lt/veidai/kinas/mustyniu-scenoje-nusifilmavusi-i-jankauskaite-net-pats-e-velyvis-to-nesitikejo.d?id=73839036", "title": ["Mu\u0161tyni\u0173 scenoje nusifilmavusi I. Jankauskait\u0117: net pats E. V\u0117lyvis to nesitik\u0117jo"], "text": ["\u201e\u0160itas vaidmuo filme \u201eZero III\u201d yra retas atvejis, kai man tenka vaidinti ne femme fatale ir mano persona\u017eas nemir\u0161ta. Nes \u012fprastai man tenka visokio dramati\u0161ko likimo karalien\u0117s, ry\u0161kios labai. \u0160iame filme mano persona\u017eas ry\u0161kus, bet lieka gyvas \u2013 ne\u017einau, iki ko tai nuves\u201d, - sak\u0117 aktor\u0117.", "\u201eNegal\u0117\u010diau pasakyti, kad kas nors buvo sunku kuriant \u0161\u012f film\u0105. Atvirk\u0161\u010diai, pagauni azart\u0105, pradedi nor\u0117ti dar, ir tada viskas tauk\u0161t ir baigta. Nors, kai vyksta naktin\u0117s pamainos, atrodo \u0161alta, sunku, u\u017eduo\u010di\u0173 milijonas, tas kraujas limpa. Mus gi su Rimante Valiukaite kaip \u012f bar\u0161\u010dius \u012fmet\u0117, net pats re\u017eisierius Emilis V\u0117lyvis to nesitik\u0117jo, kad taip bus toje mu\u0161tyni\u0173 scenoje. Ir \u017einoma, kad b\u016btent ta mu\u0161tyni\u0173 scena \u012fdomiausia, jei neklystu, pirmoji tokia Lietuvos kino istorijoje, kur ne \u0161iaip u\u017e plauk\u0173 pasitampoma. Kaskadinink\u0173 nebuvo, visk\u0105 ilgai k\u016br\u0117me pa\u010dios, o kai \u017ei\u016br\u0117jau film\u0105, atrod\u0117, kad ta scena prab\u0117go per sekund\u0119\u201d, - \u0161maik\u0161tavo I. Jankauskait\u0117.", "\u201eManau, kad Lietuvoje politin\u0117 situacija net baisesn\u0117 nei parodyta filme. Bet a\u0161 nematau tame nieko negatyvaus \u2013 reikia matyti situacij\u0105 ne toki\u0105, kokia ji tur\u0117t\u0173 b\u016bti, o toki\u0105, kokia ji i\u0161 tikr\u0173j\u0173 yra. Ir sugeb\u0117ti joje normaliai jaustis. \u0160tai tai yra vakar\u0173 pasaulio pati did\u017eiausia joga\u201d, - apibendrino aktor\u0117.", "Kalb\u0117dama apie lietuvi\u0161k\u0105 kin\u0105, I. Jankauskait\u0117 pasid\u017eiaug\u0117, kad jis apskritai vyksta, ir tai yra did\u017eiausia laim\u0117 bet kokiam jame dalyvaujan\u010diam asmeniui.", "\u201eM\u016bs\u0173 profesija yra tokia, kad mes nuolat turime praktikuoti, kitaip neb\u016bsime geroje formoje. O kinas Lietuvoje vyksta retai, negali gyventi vien tuo. Kokybine prasme su kinu yra labai ger\u0173 poslinki\u0173. A\u0161 s\u0105\u017einingai einu \u012f visus lietuvi\u0161kus filmus, jei tik turiu laiko, net jei \u017einau, kad mane nuvils. Bet tik taip gaunu teis\u0119 vertinti, nes nieko n\u0117ra baisiau, kaip sakyti, kad filmas prastas, bet jo nema\u010diau. Tai gal pa\u017ei\u016br\u0117k?\u201d, - m\u0117g\u0117jams kritikuoti rekomenduoja \u201eZero III\u201d aktor\u0117.", "\u201eTurb\u016bt pasakysiu nepopuliariai, kaip aktorei gal ir neder\u0117t\u0173, bet a\u0161 nelabai m\u0117gstu kino su prasmingomis prasm\u0117mis, varvan\u010diu kranu, dideliu nutyl\u0117jimu. Man patinka, kai yra veiksmas, kai yra ai\u0161ku, kas ir kod\u0117l. Labai m\u0117gstu psichologin\u012f kin\u0105, trilerius, siaubo filmus. Ir labai linkiu Emiliui sukurti tikr\u0105 siaubo kin\u0105. Tikr\u0105. A\u0161 pa\u017eadu filmuotis be grimo\u201d, - interviu pa\u017eadu pabaig\u0117 I. Jankauskait\u0117.", "Naujausia E. V\u0117lyvio kino juosta palie\u010dia politikos, \u017einiasklaidos ir verslo ry\u0161i\u0173 tem\u0105 \u2013 korupcija, cinizmas, pinigai ir aistra bus tik kelios nuod\u0117m\u0117s, i\u0161 kuri\u0173 suplakta \u0161i juodoji komedija. Naujoje \u201eZero\u201c dalyje pamatysime pam\u0117gtus aktorius \u2013 Ing\u0105 Jankauskait\u0119, Ram\u016bn\u0105 Cic\u0117n\u0105, Rimant\u0119 Valiukait\u0119, Gyt\u012f Ivanausk\u0105, Mindaug\u0105 Papinig\u012f, K\u0119stut\u012f Jak\u0161t\u0105, Ram\u016bn\u0105 Rudok\u0105, Andri\u0173 Bialob\u017eesk\u012f ir kitus."], "date": ["2017 m. vasario 23 d. 10:05"], "id": "73839036"},
{"url": "http://www.delfi.lt/veidai/kinas/w-wendersas-legendini-n-cavea-filmuotis-pakviete-isgirdes-jo-balade-apie-meile.d?id=73840584", "title": ["W. Wendersas legendin\u012f N. Cave\u2019\u0105 filmuotis pakviet\u0117 i\u0161gird\u0119s jo balad\u0119 apie meil\u0119"], "text": ["Venecijos kino festivalyje pristatytas k\u016brinys pasakoja apie kar\u0161t\u0105 vasaros dien\u0105 Pary\u017eiaus priemies\u010dio viloje. Joje prie spausdinimo ma\u0161in\u0117l\u0117s s\u0117di ra\u0161ytojas ir kuria du savo knygos persona\u017eus \u2013 vyr\u0105 ir moter\u012f \u010dia pat, \u017eydin\u010dio sodo terasoje. Vyras u\u017eduoda moteriai klausimus apie jos meil\u0117s i\u0161gyvenimus, o \u0161i atsakin\u0117ja, art\u0117dama prie intymiausi\u0173 patir\u010di\u0173.", "Filmas sukurtas pagal garsaus austr\u0173 ra\u0161ytojo Peterio Handke\u2019s pjes\u0119, kurias \u0161is pavadino \u201evyro ir moters pokalbiu prie\u0161 pat pasaulio pabaig\u0105\u201c. Paties W. Wenderso teigimu, \u201eGra\u017eiosios Aranchueso dienos\u201c n\u0117ra pana\u0161us \u012f jok\u012f ankstesn\u012f jo film\u0105.", "\u201eNebuvau suk\u016br\u0119s nieko pana\u0161aus. Ne tik d\u0117l to, jog filmas remiasi teatro pjese. Ne tik d\u0117l to, jog jame kalbama pranc\u016bzi\u0161kai. Ne tik d\u0117l to, jog veiksmas vyksta vienoje lokacijoje, o nufilmuotas buvo per de\u0161imt dien\u0173. Labiausiai d\u0117l to, jog tai bene vienintelis filmas, kuriame mano pirmin\u0117s id\u0117jos i\u0161 tikr\u0173j\u0173 \u012fgavo galutin\u0119 form\u0105\u201c, \u2013 teigia W. Wendersas.", "\u201ePrie\u0161 kurdamas film\u0105, m\u0105s\u010diau, koki\u0173 daininink\u0173 balsus nor\u0117\u010diau jame gird\u0117ti\u201c, \u2013 sako re\u017eisierius. Jis teigia, kad pirmiausiai prisimin\u0117 neseniai pasaul\u012f palikus\u012f amerikie\u010di\u0173 daininink\u0105 Lou Reed\u0105 ir jo dain\u0105 \u201ePerfect Day\u201c, kuri\u0105 prodiusavo ", ". \u0160iuo nostalgi\u0161ku k\u016briniu filmas ir prasideda.", "Likus dviem savait\u0117ms iki filmavimo, W. Wendersas apsilank\u0117 ", "\u2019o koncerte Pary\u017eiuje, kuriame \u0161is atliko kelis solo k\u016brinius pianinu. Re\u017eisieriui labiausiai \u012fsimin\u0117 balad\u0117 \u201eInto Your Arms\u201c: \u201eI\u0161kart supratau, kokia daina ir koks atlik\u0117jas turi pasirodyti mano filme\u201c.", "Pasak menininko, Nickas Cave\u2019as kvietim\u0105 filmuotis pri\u0117m\u0117 i\u0161kart, be joki\u0173 svarstym\u0173. Filme taip pat skamba brit\u0173 roko grup\u0117s \u201eThe Troggs\u201c k\u016brinys \u201eLove Is All Around\u201c, o finale \u2013 amerikie\u010di\u0173 atlik\u0117jo Gus Black daina \u201eThe World Is On Fire\u201c, kuri puikiai perteikia pasaulio pabaigos, apie kuri\u0105 kalb\u0117jo pjes\u0117s autorius, nuotaik\u0105.", "Kino kritikai film\u0105 vadina \u201eabsoliutaus ir sodraus jausmingumo k\u016briniu\u201c ir giria talentingus pranc\u016bz\u0173 aktorius \u2013 savaitgal\u012f pasibaigusio Berlyno kino festivalio atidarymo filme \u201eDjango\u201c pagrindin\u012f heroj\u0173 suvaidinus\u012f Red\u0105 Kateb\u0105 ir P. Handke\u2019s \u017emon\u0105, aktor\u0119 Sophie Semin.", "W. Wenderso k\u016brybin\u0117je s\u0105skaitoje yra net trys \u201eOskaro\u201c nominacijos ir visi pagrindiniai presti\u017eini\u0173 kino festivali\u0173 apdovanojimai \u2013 Kan\u0173 \u201eAuksin\u0117 palm\u0117s \u0161akel\u0117\u201c, Venecijos \u201eAuksinis li\u016btas\u201c ir Berlyno \u201eAuksinis lokys\u201c u\u017e viso gyvenimo nuopelnus.", "\u201eGra\u017eiosios Aranchueso dienos\u201c anonsas:"], "date": ["2017 m. vasario 23 d. 10:48"], "id": "73840584"},
{"url": "http://www.delfi.lt/veidai/kinas/l-dicaprio-auka-uz-geriausio-aktoriaus-oskara-sulauzyti-vegetarizmo-principai.d?id=73844042", "title": ["L. DiCaprio auka u\u017e geriausio aktoriaus \u201eOskar\u0105\u201c \u2013 sulau\u017eyti vegetarizmo principai?"], "text": ["Art\u0117jant Oskar\u0173 nak\u010diai, \u201eHju Glaso legenda\u201c \u0161ov\u0117 \u012f \u017ei\u016brimiausi\u0173 did\u017eiausios video transliacij\u0173 internetu platformos \u201eViaplay\u201c film\u0173 de\u0161imtuk\u0105. Legendin\u012f Hju Glaso persona\u017e\u0105 suk\u016br\u0119s Leonardo DiCaprio \u0161\u012f film\u0105 vadina \u201etestamentu \u017emoni\u0173 sugeb\u0117jimui prisitaikyti ir i\u0161gyventi bet kokiomis aplinkyb\u0117mis\u201d.", "Kone daugiausiai diskusij\u0173 suk\u0117l\u0117 vieno i\u0161 labiausiai vertinamo Holivudo aktoriaus prisipa\u017einimas, kad filme jis i\u0161 ties\u0173 valg\u0117 \u017eali\u0105 bizono m\u0117s\u0105 vietoj re\u017eisieri\u0173 paruo\u0161tos alternatyvos i\u0161 \u017eel\u0117. U\u017ekiet\u0117jusiu vegetaru laikomas aktorius prisimena, kad jo sprendimas suvalgyti tikr\u0105 \u017eali\u0105 m\u0117s\u0105 buvo labai spontani\u0161kas ir nat\u016bralus siekiant autentikos. Visgi, Leonardo DiCaprio teigia, kad \u017ealios ir galimai u\u017ekr\u0117stos laukinio \u017ev\u0117ries m\u0117sos valgymas buvo vienas lengvesni\u0173 u\u017edavini\u0173.", "\u201e\u0160io filmo k\u016brimas buvo labiausiai varginantis dalykas ne tik mano, bet ir visos k\u016brybin\u0117s grup\u0117s gyvenime. Filmavom\u0117s laukin\u0117s gamtos gl\u016bdumoje prie minusin\u0117s temperat\u016bros, tad galvoje sukdavosi tik vienintel\u0117 mintis, kaip nesu\u0161alti\u201d, \u2013 pasakojo Leonardo DiCaprio.", "Per\u0161alimas ir kar\u0161tis, lyd\u0117j\u0119s filmavimo metu, ne kart\u0105 vert\u0117 aktori\u0173 paklausti sav\u0119s \u201eir k\u0105 a\u0161 \u010dia veikiu\u201d, ta\u010diau u\u017esispyrim\u0105 eiti iki galo labai gerai apib\u016bdina jo sukurto persona\u017eo Hju Glaso fraz\u0117 \u201ekol gali \u012fkv\u0117pti, tol gali kovoti\u201d.", "\u012edomu ir tai, kad \u0161ioje i\u0161gyvenimo dramoje Leonardo DiCaprio kaip niekada kalb\u0117jo itin ma\u017eai, o pagrindinio veik\u0117jo charakter\u012f perteik\u0117 beveik tik k\u016bno kalba ir veido mimikomis. I\u0161kovotas \u201eOskaras\u201c geriausio aktoriaus kategorijoje rodo, kad su \u0161iuo i\u0161\u0161\u016bkiu DiCaprio puikiai susidorojo.", "Net tris \u201eOskarus\u201c u\u017e geriausi\u0105 aktori\u0173, re\u017eisieri\u0173 bei kinematografij\u0105 laim\u0117jusi film\u0105 \u201eHju Glaso legenda\u201c galima pamatyti video transliacij\u0173 internetu platformoje viaplay.lt greta kit\u0173 geriausi\u0173 \u201eOskarais\u201c apdovanot\u0173 film\u0173."], "date": ["2017 m. vasario 23 d. 14:07"], "id": "73844042"},
{"url": "http://www.delfi.lt/veidai/kinas/filme-suns-tikslas-suvaidines-d-quaideas-gyvuno-mirtis-man-primena-pasaulio-pabaiga.d?id=73854428", "title": ["Filme \u201e\u0160uns tikslas\u201c suvaidin\u0119s D. Quaide\u2019as: gyv\u016bno mirtis man primena pasaulio pabaig\u0105"], "text": ["Juosta sukurta remiantis 2010 metais i\u0161leista to paties pavadinimo W. Bruce\u2019o Camerono knyga. Komi\u0161kais elementais praturtintas romanas \u201e\u0160uns tikslas\u201c perkamiausi\u0173 \u201eNew York Times\u201c knyg\u0173 vir\u0161\u016bn\u0117je praleido net 52 savaites.", "\u201eIstorija i\u0161ties ypatinga. Daugelis m\u016bs\u0173 \u017eino, k\u0105 rei\u0161kia prierai\u0161umas, kai augini \u0161un\u012f ar kok\u012f kit\u0105 gyv\u016bn\u0105. Ry\u0161ys b\u016bna itin stiprus. B\u016btent tod\u0117l man vaidmuo \u0161iame filme buvo toks svarbus. Pats esu augin\u0119s vis\u0105 b\u016br\u012f gyv\u016bn\u0173 ir kiekvieno netektis man primena pasaulio pabaig\u0105. \u012esijausti \u012f vaidmen\u012f \u0161ioje juostoje buvo labai paprasta, nes vadovavausi asmenine patirtimi\u201c, \u2013 sako filmo \u017evaig\u017ed\u0117 D. Quaide\u2019as.", "Juosta pasakos apie tai, kaip \u0161uo Beilis nuo pat pirmosios dienos labai susidraugavo su berniuku Itanu. Jie kartu \u017eaid\u0117, d\u017eiaug\u0117si, li\u016bd\u0117jo, kartu augo. Ta\u010diau kaip \u017einia, \u0161uneliai gyvena trumpiau nei \u017emon\u0117s. Itanas tebebuvo jaunuolis, kai Beilis paseno ir numir\u0117. Ta\u010diau tuo \u0161i istorija nesibaigia.Po trumpo neb\u016bties laikotarpio Beilis staiga suprato, kad v\u0117l yra gyvas \u2013 v\u0117l yra ma\u017eas \u0161unelis. Ta\u010diau nebe Beilis. Ir netgi ne \u0161unelis, o kalyt\u0117! Atsipeik\u0117j\u0119s po pirmojo \u0161oko, jis prisitaik\u0117 prie naujojo gyvenimo ir nugyveno j\u012f taip pat linksmai, prasmingai ir pad\u0117damas \u017emon\u0117ms, kaip ir pirm\u0105j\u012f kart\u0105. Po to Beilis atgim\u0117 dar kart\u0105. Ir dar kart\u0105. Ir dar \u2013 vis kitoje \u0161eimoje, vis kitu pavidalu.", "Kol gal\u0173 gale, po daugyb\u0117s met\u0173 likimas Beil\u012f v\u0117l atved\u0117 ten, kur viskas prasid\u0117jo \u2013 \u012f dabar jau suaugusio to paties Itano namus. Ar \u0161uo ir berniukas atpa\u017eins vienas kit\u0105 po daugyb\u0117s met\u0173? Ar pad\u0117ti vienam vieninteliam, konkre\u010diam \u017emogui ir yra didysis \u0161uns tikslas?", "Nuostabiai \u0161ilta, lietuvi\u0161kai \u012fgarsinta istorija visai \u0161eimai \u201e\u0160uns tikslas\u201c Lietuvos kino teatruose pradedama rodyti nuo vasario 24 dienos.", "Filmo anonsas:"], "date": ["2017 m. vasario 24 d. 11:33"], "id": "73854428"},
{"url": "http://www.delfi.lt/veidai/kinas/oskarai-atrieda-atidunda-keisciausi-ir-idomiausi-faktai-apie-geidziama-statulele.d?id=73856712", "title": ["\u201eOskarai\u201c atrieda atidunda: keis\u010diausi ir \u012fdomiausi faktai apie geid\u017eiam\u0105 statul\u0117l\u0119"], "text": ["Pa\u010dios trumpiausios pad\u0117kos kalbos gavus \u201eOskar\u0105\u201c autoryst\u0117 priklauso Williamui Holdenui ir garsiajam re\u017eisieriui Alfredui Hitchcockui. Jie abu tiesiog pasak\u0117: \u201eA\u010di\u016b jums\u201c. 1991 metais Joe Pesci pasakyta kalba truko dvi sekundes \u2013 \u201eMan didel\u0117 garb\u0117. A\u010di\u016b\u201c. Ilgiausi\u0105 pad\u0117kos kalb\u0105, u\u017etrukusi\u0105 net 7 minutes, pasak\u0117 brit\u0173 aktor\u0117 Greer Garson 1943 metais.", "Tiesa, dabar pad\u0117kos kalba sutrumpina iki vargan\u0173... 45 sekund\u017ei\u0173, ilgesnes kalbas u\u017ego\u017eia orkestras.", "Garsioji statul\u0117 pagaminta i\u0161 specialaus metalo lydinio (Britannia metal) ir aplietas 24 karat\u0173 auksu. Statul\u0117l\u0117s auk\u0161tis \u2013 34 centimetrai, sveria ji 3,85 kilogramo. Tai rei\u0161kia, jog, i\u0161did\u017eiai i\u0161keldami savo trof\u0117j\u0173 \u012f vir\u0161\u0173, kino menu \u017emon\u0117s turi nemenkai paprakaituoti.", "\u012edomu ir tai, kad vienai statul\u0117lei pagaminti prireikia m\u0117nesio, o jos vert\u0117 tesiekia 400 doleri\u0173.", "2001 metais viena medik\u0173 mokslinink\u0173 komanda atliko tyrim\u0105 ir nustat\u0117, jog Oskar\u0173 laim\u0117tojai gyvena \u0161e\u0161iais metais ilgiau nei tie, kurie j\u0173 nelaim\u0117jo.", "Jeigu kas nors nori parduoti savo \u201eOskar\u0105\u201c, pirmiausia statul\u0117l\u0119 privalo pasi\u016blyti Akademijai u\u017e simbolin\u0119 1 dolerio kain\u0105. Tokios vadinamojo laim\u0117tojo susitarimo, galiojan\u010dio nuo 1950 met\u0173, s\u0105lygos.", "Ta\u010diau b\u016bkite pasireng\u0119 u\u017e \u201eOskar\u0105\u201c pakloti ir \u017eymiai daugiau: pavyzd\u017eiui, re\u017eisierius Stevenas Speielbergas Bette Davis priklausius\u012f \u201eOskar\u0105\u201c 2001 metais \u012fsigijo u\u017e 578 t\u016bkst. doleri\u0173 ir gr\u0105\u017eino j\u012f atgal Akademijai. Popkaraliumi tituluojamas Michaelas Jacksonas u\u017e Davido Selznicko \u201eOskar\u0105\u201c 1999 metais nepagail\u0117jo daugiau nei milijono doleri\u0173.", "Remiantis paplitusia legenda, \u201eOskaro\u201c vard\u0105 statul\u0117l\u0117ms visai neplanuotai suteik\u0117 Margaret Herrick, Akademijos bibliotekinink\u0117. Es\u0105 statul\u0117l\u0117 jai labai priminusi jos d\u0117d\u0119 Oscar\u0105.", "Kadras i\u0161 pra\u0117jusi\u0173 met\u0173 ceremonijos:", "Metams b\u0117gant, kai kurie \u0161io trof\u0117jaus savininkai savo \u201eOskarus\u201c vienaip ar kitaip prarado. Amerikie\u010di\u0173 aktor\u0117s Olympios Dukakis \u201eOskaras\u201c u\u017e jos darb\u0105 juostoje \u201ePami\u0161\u0119\u201c (Moonstruck) i\u0161 jos nam\u0173 buvo tiesiog pavogtas \u2013 Akademija jai padovanojo nauj\u0105 statul\u0117l\u0119.", "Aktor\u0117s Whoopi Goldberg \u201eOskaras\u201c u\u017e juost\u0105 \u201eVaiduoklis\u201c (Ghost) dingo be \u017einios, kai aktor\u0117 nusprend\u0117 j\u012f patik\u0117ti specialistams, kad \u0161ie jos turt\u0105 tinkamai nuvalyt\u0173. Galiausiai statul\u0117l\u0117 buvo rasta JAV Kalifornijos valstijos Ontarijo miesto oro uosto \u0161iuk\u0161li\u0173 d\u0117\u017e\u0117je.", "Kino aktoriaus Williamo Hurto gautas \u201eOskaras\u201c u\u017e film\u0105 \u201eMoters vor\u0117s bu\u010dinys\u201c (Kiss of the Spider Woman) paslaptingai dingo 2005 metais. Policijos pareig\u016bnai smarkiai apgadint\u0105 statul\u0117l\u0119 aptiko prie kelio esan\u010diame griovyje.", "Aktoriaus Bingo Crosby \u201eOskaras\u201c u\u017e film\u0105 \u201eEinu savo keliu\u201c (Going My Way) buvo eksponuojamas aktoriaus alma mater \u2013 Gonzagos universitete. 1972 metais vienas jo studentas i\u0161kr\u0117t\u0117 pok\u0161t\u0105 ir statul\u0117l\u0119 pakeit\u0117 Peliuko Mikio statul\u0117le. Po trij\u0173 dien\u0173 kunigas aptiko \u201eOskar\u0105\u201c universiteto koply\u010dioje."], "date": ["2017 m. vasario 25 d. 15:58"], "id": "73856712"},
{"url": "http://www.delfi.lt/veidai/kinas/filmo-skambutis-3-recenzija-agonija-akims-ir-sielai-kiekvienam-siaubo-zanro-gerbejui.d?id=73864252", "title": ["Filmo \u201eSkambutis 3\u201c recenzija: agonija akims ir sielai kiekvienam siaubo \u017eanro gerb\u0117jui"], "text": ["Samara \u2013 mergait\u0117, kuri ne\u0161a mirt\u012f tiems, kurie pasi\u017ei\u016bri paslapting\u0105 vaizdajuost\u0119, po kurios per\u017ei\u016bros suskamba skambutis. Atsiliepus \u012f j\u012f, \u017emogus su\u017eino, jog jam liko gyventi vos septynios dienos. Ir b\u016btent tai atsitinka vienas kit\u0105 mylintiems D\u017eulijai ir Holtui. \u017dinoma, jaunuoliai n\u0117ra p\u0117sti, tod\u0117l jie nuo\u017emiai bando rasti b\u016bd\u0105, kuris gal\u0117t\u0173 pad\u0117ti sustabdyti Samar\u0105. Ta\u010diau ar \u012fmanoma sustabdyti begalin\u012f blog\u012f, kurio negali net ap\u010diuopti?", "2002 metais, re\u017eisierius Gore Verbinski savo meistri\u0161kos rankos d\u0117ka sugeb\u0117jo sukurti rimt\u0105 pamat\u0105 XXI a. mistiniams siaubo filmams Holivude, pristatydamas vien\u0105 i\u0161 geriausi\u0173 ir \u012fdomiausi\u0173 \u0161io \u017eanro atstov\u0173 \u2013 film\u0105 \u201eSkambutis\u201c. Ir nors \u201eSkambutis\u201c nebuvo originalus projektas, nes jis buvo paremtas 1998 met\u0173 japon\u0173 filmu, ta\u010diau netgi b\u016bdamas perdirbiniu, jis gal\u0117jo sudominti \u017ei\u016brov\u0105 ir, \u017einoma, j\u012f gerai i\u0161g\u0105sdinti. Juosta akimirksniu tapo hitu \u2013 kritikai negail\u0117jo liaupsi\u0173, o \u017ei\u016brovai sugeb\u0117jo atne\u0161ti labai nema\u017eus pinigus juostos k\u016br\u0117jams, kas paskatino imtis t\u0119sinio, kuris dienos \u0161vies\u0105 i\u0161vydo 2005 metais, taip pat tapdamas komerciniu hitu JAV ir u\u017e jos rib\u0173. Taip pat 2002 met\u0173 filmas parod\u0117 \u0161io \u017eanro potencial\u0105 kitoms kino studijoms, kurios prad\u0117jo ie\u0161koti sau pana\u0161i\u0173 projekt\u0173 Azijos kino rinkoje. Taip buvo sukurti tokie filmai kaip \u201eTamsus vanduo\u201c, \u201eU\u017eraktas\u201c, \u201ePagie\u017ea\u201c, \u201ePulsas\u201c, \u201eAkis\u201c, \u201eVeidrod\u017eiai\u201c ir kt. Bet n\u0117 vienas i\u0161 j\u0173 nesugeb\u0117jo pasiekti toki\u0173 auk\u0161tum\u0173, kuriomis gal\u0117jo pasigirti \u201eSkambutis\u201c.", "Ir nors antroji \u201eSkambu\u010dio\u201c dalis \u017eymiai nusileido pirmtakui, ta\u010diau ji buvo visai nebloga, \u017ei\u016brima ir netgi baisi. Iki dabar prisimenu \u0161io filmo per\u017ei\u016br\u0105 kino sal\u0117je, nes tai buvo mano pirmasis siaubo filmas, kur\u012f \u017ei\u016br\u0117jau dideliame ekrane. Gal filmas \u012fsimin\u0117 dar ir tod\u0117l, jog vienoje gana baisioje scenoje \u0161alia s\u0117d\u0117j\u0119s klasiokas prad\u0117jo klykti, \u010diupdamas man ir mano draugei u\u017e rank\u0173. Galvojau, kad \u0161irdis sustos. Puik\u016bs prisiminimai. Tod\u0117l, kai buvo paskelbta, jog pats Gore Verbinski nori gr\u012f\u017eti \u012f \u0161i\u0105 fran\u010diz\u0119 ir sukurti tre\u010di\u0105 film\u0105, prad\u0117jau su nekantrumu laukti, kaip ir daugelis siaubo \u017eanro gerb\u0117j\u0173. Tik laukimas u\u017esit\u0119s\u0117 ger\u0105 de\u0161imtmet\u012f, re\u017eisierius po keleri\u0173 met\u0173 atsisak\u0117 projekto, o prodiuseriai niekaip negal\u0117jo apsispr\u0119sti d\u0117l naujo k\u016br\u0117jo, kol galiausiai pasirinko pigiausi\u0105 variant\u0105 \u2013 F. Javier\u0105 Gutierrez\u0105. Tod\u0117l gavome itin pig\u0173, nebais\u0173 ir visi\u0161kai nuobod\u0173 film\u0105, po kurio per\u017ei\u016bros nor\u0117sis j\u012f tiesiog u\u017emir\u0161ti.", "Filmo \u201eSkambutis 3\u201c prad\u017eia tokia kvaila, jog jos metu galima suvokti, kokio blogumo bus visas filmas. Tiesiog toks klaikus istorijos pristatymas, jog visai suprantama, kod\u0117l studija \u201eParamount\u201c taip dr\u0105siai atid\u0117liojo juostos pasirodym\u0105 kino ekranuose. Nor\u0117josi bent v\u0117lesniam laikui atid\u0117ti toki\u0105 did\u017eiul\u0119 g\u0117d\u0105. Po \u201eAvie\u010di\u0173\u201c verto pristatymo, su kiekviena nauja scena filmas ir jo istorija vis labiau klimpo \u012f kli\u0161i\u0173, banalybi\u0173 ir kvailys\u010di\u0173 bedugn\u0119. Galima tik sp\u0117lioti, kiek laiko prireik\u0117 juostos scenaristui sukurti toki\u0105 nes\u0105moningai kvail\u0105 istorij\u0105 ir j\u0105 para\u0161yti. Savait\u0119? O gal ma\u017eiau?", "Blogiausia, kad filmo istorija yra visi\u0161kai nesusijusi su ankstesniais filmais. Net n\u0117ra jokio pamin\u0117jimo apie juos. Tod\u0117l daugeliui gerb\u0117j\u0173 bus neblogas antausis ateinant \u012f \u0161io filmo per\u017ei\u016br\u0105. Bet, kita vertus, gal ir gerai, nes bent jau \u0161is filmas nesugeb\u0117s sugadinti gero pirm\u0173j\u0173 dviej\u0173 dali\u0173 vardo. Galima teigti, jog tai autonominis pasakojimas, kuriame yra pa\u017e\u012fstam\u0173 2002 met\u0173 filmo element\u0173, tik de\u0161imt kart\u0173 neatsakingiau pateikt\u0173.", "Be klaikiai atrodan\u010dios istorijos, film\u0105 \u017elugdo ir visi\u0161kai ne\u012fdom\u016bs veik\u0117jai, kuri\u0173 veiksmai leid\u017eia bent jau li\u016bdnai pasijuokti i\u0161 j\u0173 darom\u0173 nes\u0105moni\u0173. Viso filmo metu itin erzina D\u017eulija ir jos vaikinas Holtas. Juok\u0105 k\u0117l\u0117 ir d\u0117stytojas Gabrielis, kurio pap\u016bstos l\u016bpos tikt\u0173 l\u016bp\u0173 da\u017e\u0173 reklamai. Vienintelis \u012fdomus persona\u017eas, kuris tur\u0117jo potencial\u0105 \u2013 Burkas. Aklas kapini\u0173 pri\u017ei\u016br\u0117tojas.", "Juosta visi\u0161kai n\u0117ra baisi, tod\u0117l net neatsakingai sud\u0117lioti \u201esiaubo \u0161uokliai\u201c nesugeba nustebinti ar leisti pajusti koki\u0105 nors baim\u0119.", "Tai buvo vienas blogiausi\u0173 mano matyt\u0173 siaubo film\u0173, kuris privert\u0117 jausti svetim\u0105 g\u0117d\u0105 ir did\u017eiul\u012f nuobodul\u012f kino sal\u0117je. Ir nors da\u017eniausiai bandau rasti pozityvius momentus net ir pa\u010diuose blogiausiuose filmuose, \u0161iame j\u0173 tiesiog nebuvo.", "Kameros darbas \u0161iame filme dar visai neblogai atrodo, tod\u0117l i\u0161 vaizdin\u0117s pus\u0117s jis yra visai \u017ei\u016brimas. Ir tie nepavyk\u0119 siaubo elementai, kuriais band\u0117 mus maitinti kino k\u016br\u0117jai visos juostos metu, atrodo nufilmuoti paken\u010diamai.", "Muzika prasta. Tikrai. Muzika \u0161ioje dalyje labai prastai sud\u0117liota. Tiek siaubo element\u0173 momentai visai blank\u016bs, tiek ir kitos scenos, kurios privert\u0117 mane kelis kartus u\u017emerkti akis d\u0117l nuobodulio. N\u0117 viena muzikin\u0117 kompozicija \u0161iame filme nek\u0117l\u0117 joki\u0173 emocij\u0173. Nors... Meluoju. \u201eSkype\u201c skambutis buvo visai neblogas.", "Monta\u017eas. Viskas atrodo taip chaoti\u0161kai, taip ne\u012ftraukian\u010diai ir nemaloniai, jog priver\u010dia dar labiau kent\u0117ti nuo rodom\u0173 vaizd\u0173. U\u017etat garso monta\u017eas keliose scenose atliktas net labai gerai. Pavyzd\u017eiui, pauk\u0161\u010dio atsitrenkimas \u012f automobilio stikl\u0105. Bent jau vienas pliusas. Ir d\u0117l to a\u010di\u016b.", "I\u0161 plius\u0173 dar galima \u012fvardyti Samaros grim\u0105 ir kai kuriose scenose visai tikrovi\u0161kus specialiuosius efektus.", "Apie medin\u0119 pagrindin\u0117s aktori\u0173 Matildos Annos Ingrid ir Alexo Roe\u2018o porel\u0117s vaidyb\u0105 net nesinori \u0161nek\u0117ti, nes jie to neverti. U\u017etat pamin\u0117\u010diau \u201eDid\u017eiojo sprogimo teorijos\u201c \u017evaig\u017ed\u0119 Johnny\u012f Galeck\u012f. Kaip aktorius jis neblogas ir \u0161iame filme \u017ei\u016br\u0117josi gana harmoningai, nors ir atliko d\u0117stytojo vaidmen\u012f, bet iki dabar man sunku suprasti, kod\u0117l jis viso filmo metu p\u016bt\u0117 savo lupas?", "I\u0161 vaidybos pus\u0117s tik vienintelis aktorius \u0161iame filme vaidino ir juo buvo Vincentas D\u2018Onofrio. Jeigu filmas neb\u016bt\u0173 toks l\u0117k\u0161tas, o jo persona\u017eas para\u0161ytas \u017eymiai geriau, b\u016bt\u0173 itin geras reginys. O dabar tenka jam bent jau pad\u0117koti u\u017e tai, kad jis savo aktoriniais sugeb\u0117jimais bent jau band\u0117 gelb\u0117ti \u0161\u012f sk\u0119stant\u012f laiv\u0105 pavadinimu \u201eSkambutis 3\u201c.", "\u201eSkambutis 3\u201c \u2013 vienas blogiausi\u0173 kada nors sukurt\u0173 siaubo film\u0173, kuris sukelia vienintel\u012f jausm\u0105 \u2013 bevilti\u0161k\u0105 pusantros valandos nuobodul\u012f. Visi\u0161kai nebaisus, ne\u012fdomus, banalus, ne\u012ftraukiantis ir tuo labiau neturintis nieko bendro su ankstesniais \u201eSkambu\u010dio\u201c fran\u010diz\u0117s filmais kino projektas, kurio tiesiog nereik\u0117jo kurti."], "date": ["2017 m. vasario 25 d. 19:58"], "id": "73864252"},
{"url": "http://www.delfi.lt/veidai/kinas/ar-tikrai-kalifornijos-svajos-susisluos-visus-oskarus.d?id=73870400", "title": ["Ar tikrai \u201eKalifornijos svajos\u201c susi\u0161luos visus \u201eOskarus\u201c?"], "text": ["Damieno Chazelle'io juosta nominuota trylikai apdovanojim\u0173, ir daugelis prie \u0161io filmo dirbusi\u0173 ir \u201eOskarui\u201c nominuot\u0173 \u017emoni\u0173 laikomi beveik garantuotais laim\u0117tojais. \u017dinoma, jeigu la\u017eyb\u0173 organizatoriai yra teis\u016bs.", "Filmas, kuriame Emma Stone vadina karjeros siekian\u010di\u0105 aktor\u0119, o Ryanas Goslingas \u2013 sunkiai besiver\u010diant\u012f d\u017eiazo muzikant\u0105, \u012fsimyl\u0117jusius Los And\u017eele, su\u017eav\u0117jo kritikus ir jau u\u017edirbo de\u0161imt kart\u0173 daugiau u\u017e 30 mln. JAV doleri\u0173, kurie buvo i\u0161leisti \u0161iam filmui sukurti.", "Tinklalapyje \u201eGold Derby\u201c, kuriame lyginamos ekspert\u0173 prognoz\u0117s, nurodoma, kad \u0161is miuziklas yra ai\u0161kus favoritas de\u0161imtyje kategorij\u0173, tarp j\u0173 ir geriausio filmo, re\u017eisieriaus, aktor\u0117s, muzikos ir dainos.", "Tiesa, manoma, kad jam nepavyks pagerinti ankstesnio rekordo ir gauti 11 \u201eOskar\u0173\u201c, kaip anks\u010diau padar\u0117 \u201eBen-Huras\u201c (Ben-Hur), \u201eTitanikas\u201c (Titanic) ir \u201e\u017died\u0173 valdovas. Karaliaus sugr\u012f\u017eimas\u201c (The Lord of the Rings The Return of the King).", "\u201eKalifornijos svajos\u201c kovos d\u0117l geriausio filmo apdovanojimo su dar a\u0161tuoniais filmais, tarp kuri\u0173 yra ir juostos \u201eAtvykimas\u201c (Arrival), \u201eMan\u010desteris prie j\u016bros\u201c (Manchester by the Sea) ir \u201eM\u0117nesiena\u201c (Moonlight).", "Did\u017eiausia intriga yra tai, kas laim\u0117s geriausio aktoriaus apdovanojim\u0105. Kelias pastar\u0105sias savaites visi buvo beveik \u012fsitikin\u0119, kad tai bus Casey Affleckas, suvaidin\u0119s juostoje \u201eMan\u010desteris prie j\u016bros\u201c. Ta\u010diau j\u012f vejasi Denzelis Washingtonas, suvaidin\u0119s filme \u201eTvoros\u201c (Fences).", "\u201eLabai jaudinanti akimirka. Buvau nominuotas tik kart\u0105. Buvau jaunesnis ir to nevisi\u0161kai \u012fvertinau, \u2013 sak\u0117 41 met\u0173 C. Affleckas, kuris 2008 metais buvo nominuotas antrojo plano aktoriaus kategorijoje, ta\u010diau apdovanojimo negavo. \u2013 Akademijoje yra daugyb\u0117 \u017emoni\u0173, ... kuriais a\u0161 \u017eaviuosi. Denzelis Washingtonas yra vienas i\u0161 \u017emoni\u0173, i\u0161mokiusi\u0173 mane vaidinti, ta\u010diau asmeni\u0161kai jo niekada nesu sutik\u0119s.\u201c", "Prognozuojama, kad E.Stone gaus savo pirm\u0105j\u0105 statul\u0117l\u0119 geriausios aktor\u0117s kategorijoje, nors naujausi\u0105 konkurencij\u0105 jai sudaro pranc\u016bz\u0117 Isabelle Huppert, kuri jau apdovanota \u201eAuksiniu gaubliu\u201c ir kitais apdovanojimais u\u017e film\u0105 \u201eJi\u201c (Elle).", "Tiesa, R. Goslingui tokia s\u0117km\u0117 neprognozuojama. Jis atsilieka nuo C.Afflecko ir D.Washingtono, kaip ir Andrew Garfield, nusifilmav\u0119s juostoje \u201ePj\u016bklo ketera\u201c (Hacksaw Ridge), ir Viggo Mortensen, suvaidin\u0119s filme \u201e\u0160aunusis kapitonas\u201c (Captain Fantastic).", "89-oji \u201eOskar\u0173\u201c \u012fteikimo ceremonija bus tiesiogiai rodoma per ABC televizijos kanal\u0105. J\u0105 ves komikas ir v\u0117lyvos pokalbi\u0173 laidos ved\u0117jas Jimmy Kimmelis. Ceremonija prasid\u0117s 3.30 val. Lietuvos laiku.", "\u201eOskar\u0173\u201c ceremonija jau ne kart\u0105 yra tapusi politinio aktyvizmo scena, kurioje rei\u0161kiama vienokia ar kitokia politin\u0117 pozicija.", "Ir \u0161iemet nebus i\u0161imtis. \u201eOskar\u0173\u201c savaitgalis prasid\u0117jo miting\u0173 prie\u0161 JAV prezidento Donaldo Trumpo politik\u0105, kur\u012f sureng\u0117 Beverli Hilse \u012fsik\u016brusi \u201eUnited Talent Agency\u201c. Mitingo metu kalb\u0117jo aktoriai Jodie Foster ir Michaelas J. Foxas.", "\u0160i\u0173 met\u0173 nominantai taip pat atspindi kino akademijos siek\u012f u\u017etikrinti \u012fvairov\u0119 po prie\u0161 dvejus metus kilusio nepasitenkinimo \u201eper daug balta \u201eOskar\u0173\u201c ceremonija, po kurios pasigirdo raginim\u0173 boikotuoti apdovanojimus.", "\u0160iemet juodaod\u017eiai aktoriai Mahershala Ali ir Naomie Harris yra pirm\u0105 kart\u0105 nominuoti u\u017e j\u0173 vaidmenis \u201eM\u0117nesienoje\u201c (Moonlight). O kino veteranai D.Washingtonas ir toje pa\u010dioje juostoje nusifilmavusi Vila Davis bendrai yra nominuoti vienuolikai apdovanojim\u0173. D.Wahinstonas jau turi du \u201eOskarus\u201c."], "date": ["2017 m. vasario 26 d. 10:54"], "id": "73870400"},
{"url": "http://www.delfi.lt/veidai/kinas/oskarui-nominuota-n-portman-apdovanojimu-ceremonijoje-nepasirodys.d?id=73870466", "title": ["\u201eOskarui\u201c nominuota N. Portman apdovanojim\u0173 ceremonijoje nepasirodys"], "text": ["Leidinys remiasi informacija, gauta i\u0161 pa\u010dios aktor\u0117s. \u201eA\u0161 esu laiminga d\u0117l to, kad man suteikta garb\u0117 b\u016bti tarp kit\u0173 nominan\u010di\u0173. A\u0161 joms linkiu nuostabaus savaitgalio\u201c, \u2013 prid\u016br\u0117 ji.", "N. Portman nominuota \u201eOskarui\u201c Geriausios aktor\u0117s kategorijoje u\u017e vaidmen\u012f filme \u201eD\u017eeki\u201c (Jackie). \u0160i \u010dilie\u010di\u0173 re\u017eisieriaus Pablo Larrain juosta pasakoja apie vien\u0105 tragi\u0161kiausi\u0173 Amerikos istorijos \u012fvyki\u0173 \u2013 prezidento Johno Kennedy nu\u017eudym\u0105 \u2013 jo \u017emonos Jacqueline akimis.", "D\u0117l apdovanojimo \u0161ioje kategorijoje taip pat kovoja Isabelle Huppert, Ruth Negga, Emma Stone ir Meryl Streep.", "35 met\u0173 N.Portman jau yra pelniusi \u201eOskar\u0105\u201c u\u017e pagrindin\u012f vaidmen\u012f filme \u201eJuodoji gulb\u0117\u201c (Black Swan, 2010). \u0160iam apdovanojimui ji nominuota tre\u010di\u0105 kart\u0105."], "date": ["2017 m. vasario 26 d. 11:04"], "id": "73870466"},
{"url": "http://www.delfi.lt/veidai/kinas/oskaru-nominantai-sulauks-pigesniu-dovanu-nei-iprasta-tarp-ju-ir-ranku-darbo-tualetinis-popierius-ir-sekso-zaislai.d?id=73870478", "title": ["\u201eOskar\u0173\u201c nominantai sulauks pigesni\u0173 dovan\u0173 nei \u012fprasta: tarp j\u0173 ir rank\u0173 darbo tualetinis popierius, ir sekso \u017eaislai"], "text": ["Savo ruo\u017etu organizatoriai sako, kad vienas dovan\u0173 rinkinys kainuos kainuoja daugiau nei 100 t\u016bkst. JAV doleri\u0173.", "\u0160iuo atveju kalbama apie specialius rinkinius, kuriuos r\u0117m\u0117jai dovanoja visiems 25-iems nominuotiems aktoriams ir re\u017eisieriams. \u012e rinkin\u012f \u012ftrauktos apmok\u0117tos kelion\u0117s, kvietimai brangioms kosmetin\u0117ms proced\u016broms bei egzotin\u0117s dovanos, kaip pavyzd\u017eiui, rank\u0173 darbo ... tualetinis popierius, 250 JAV doleri\u0173 vert\u0117s vibratorius arba 1900 JAV doleri\u0173 vert\u0117s kuponas kr\u016btin\u0117s pak\u0117limo operacijai.", "Pra\u0117jusiais metais r\u0117m\u0117jai prival\u0117jo pateikti preki\u0173 ir paslaug\u0173 u\u017e ma\u017eiausiai 4 t\u016bkst. JAV doleri\u0173, kad j\u0173 prek\u0117s \u017eenklas patekt\u0173 \u012f dovan\u0173 krep\u0161el\u012f. Ir tai neskai\u010diuojant fiksuoto \u012fna\u0161o u\u017e teis\u0119 apdovanoti aktori\u0173 ar aktor\u0119. Ta\u010diau bendrov\u0117s sutinka su bet kokiomis i\u0161laidomis, nes tai yra puiki j\u0173 produkcijos reklama.", "\u201eForbes\u201c pripa\u017e\u012fsta, kad tiksliai \u012fvertinti dovan\u0173 rinkinio vert\u0117 sunku, ta\u010diau dovanos tikrai atpigo. Pavyzd\u017eiui, pernai aktoriams buvo padovanotos kelion\u0117s \u012f Izrael\u012f (kiekvienos vert\u0117 sek\u0117 55 t\u016bkst. JAV doleri\u0173) ir Japonij\u0105 (54 t\u016bkst. JAV doleri\u0173), susitarimas d\u0117l automobili\u0173 nuomos su \u201eAudi\u201c (45 t\u016bkst. JAV doleri\u0173) bei teis\u0119 vis\u0105 gyvenim\u0105 gauti prabangios kosmetikos \u201eLizora\u201c (31 t\u016bkst. JAV doleri\u0173).", "O \u0161iemet brangiausia dovana \u2013 trij\u0173 dien\u0173 kelion\u0119 \u012f ran\u010d\u0105 Kalifornijoje (40 t\u016bkst. JAV doleri\u0173).", "89-oji \u201eOskar\u0173) \u012fteikimo ceremonija \u012fvyks vasario 26 d. Daugiausia nominacij\u0173 \u2013 14 \u2013 turi miuziklas \u201eKalifornijos svajos\u201c."], "date": ["2017 m. vasario 26 d. 11:18"], "id": "73870478"},
{"url": "http://www.delfi.lt/veidai/kinas/filmo-kova-iki-paskutinio-kraujo-laso-recenzija-krauju-aplieta-biografine-drama-itrauks-ir-didziausius-skeptikus.d?id=73872548", "title": ["Filmo \u201eKova iki paskutinio kraujo la\u0161o\u201c recenzija: krauju aplieta biografin\u0117 drama \u012ftrauks ir did\u017eiausius skeptikus"], "text": ["Jaunas, stiprus, greitas ir charizmati\u0161kas \u2013 toks yra pasaulio bokso \u010dempionas Vinis Pazienza, kuris b\u016bdamas savo karjeros vir\u0161\u016bn\u0117je, pralaimi labai svarbi\u0105 kov\u0105. Ta\u010diau, po skaudaus pralaim\u0117jimo, boksininkas nenuleid\u017eia rank\u0173 ir toliau bando \u012frodyti, jog jis yra vertas \u010dempiono titulo. Bet, deja... Vien\u0105 lemting\u0105 dien\u0105 jis pakli\u016bva \u012f siaubing\u0105 autokatastrof\u0105, po kurios durys \u012f did\u012fj\u012f boks\u0105 jam u\u017etrenkiamos akimirksniu.", "Biografin\u0117s dramos apie boks\u0105 pastaraisiais metais gan\u0117tinai da\u017enai atkeliauja \u012f kino ekranus, kas negali ned\u017eiuginti, nes visgi tai itin plati tema, kuri\u0105 ne tik \u012fdomu steb\u0117ti did\u017eiuosiuose ekranuose, bet kartu j\u0173 d\u0117ka \u017ei\u016brovui suteikiama proga susipa\u017einti su realiais sportininkais. Ir b\u016btent tokiu filmu tampa naujausias re\u017eisieriaus Beno Youngerio darbas \u201eKova iki paskutinio kraujo la\u0161o\u201c, kuriame papasakota \u012fkvepianti lengvosios svorio kategorijos bokso \u010dempiono Vinio Panziena istorija.", "Asmeni\u0161kai man, filmas visai patiko, nes jis primin\u0117 geriausius \u0161ios temos projektus. \u0160ioje juostoje galima pasteb\u0117ti toki\u0173 \u017einom\u0173 film\u0173 kaip 1980 met\u0173 Martino Scorseses \u0161edevro \u201ePasiut\u0119s bulius\u201c, \u201eOskarams\u201c nominuotos dramos \u201eKovotojas\u201c, jautraus pasakojimo \u201ePakil\u0119s i\u0161 pelen\u0173\u201c ir 2015 met\u0173 hito \u201eKirtis de\u0161ine\u201c brai\u017e\u0105. Tod\u0117l toks mano pamin\u0117t\u0173 film\u0173 miksas visai gerai atrodo biografin\u0117s dramos \u017eanro r\u0117muose. Ir kas svarbiausia, \u0161is filmas nebando perspjauti kit\u0173 pana\u0161i\u0173 film\u0173, o stengiasi b\u016bti savaranki\u0161ku projektu. Ir \u010dia yra did\u017eiausias jo pliusas.", "Beveik visas \u0161ios juostos veiksmas sukasi aplink Vinio Panzienos persona\u017e\u0105, tod\u0117l \u017ei\u016brovams, kurie nelabai yra susipa\u017ein\u0119 su \u0161iuo sportininku, tai yra puiki galimyb\u0117 pamatyti \u0161io bokso \u010dempiono gyvenimo u\u017ekulisius. Pats veiksmas suskirstomas \u012f dvi dalis \u2013 prie\u0161 autokatastrof\u0105 ir po jos. Toks siu\u017eetinis linijos padalijimas leid\u017eia nuodugniai i\u0161nagrin\u0117ti \u0161io boksininko psichologin\u012f portret\u0105 ir su malonumu steb\u0117ti jo metamorfoz\u0119.", "Pirmoje filmo dalyje \u2013 tai neatsakingas, savimi patenkintas ir kit\u0173 negerbiantis vyras, galvojantis, jog jam visuomet seksis. Antra dalis nukreipia mus \u012f tuos \u012fvykius, po kuri\u0173 Vinis tampa visi\u0161kai kitokiu \u017emogumi. Jis yra jautrus, palau\u017eiamas, bet kartu \u017einantis d\u0117l ko gyvena. Toks labai pa\u017e\u012fstamas jausmas, jau kelis kartus matytas kine, bet prisipa\u017einsiu, malonus jausmas. Ir j\u016bs nesuklysit galvodami, jog tai dar viena dr\u0105sos ir s\u0117km\u0117s istorija, kurios d\u0117ka parodomos \u017emogaus galimybi\u0173 ribos. Bet kas svarbiausia \u2013 tai filmas, paremtas tikra \u017emogaus istorija.", "Pati pasakojimo strukt\u016bra paprasta. Yra didyb\u0117 ir \u0161lov\u0117, po to seka skaud\u017eiai atrodantis nuopuolis, po kurio bandoma visais b\u016bdais atsitiesti. Ir kalbant apie paskutin\u0119 dal\u012f \u2013 ji stipriausias \u0161ios biografin\u0117s dramos koziris, nes labai \u012fdomu buvo pamatyti kaip atrodys boksininko reabilitacija po toki\u0173 sunki\u0173 traum\u0173, kurias jis gavo patek\u0119s \u012f automobilio katastrof\u0105. Ypa\u010d, kai jis dar ne visai pasveik\u0119s po trumpo laiko \u017eengs \u012f ring\u0105 kovoti d\u0117l \u010dempiono titulo. Galima tik \u017eav\u0117tis \u0161iuo \u017emogumi. Bet tai dar ne viskas.", "Nema\u017eai d\u0117mesio skiriama ir asmeniniam Vinio gyvenimui, jo santykiams su t\u0117vu, treneriu ir vadybininku, kurie visi\u0161kai skirtingai \u012f j\u012f \u017ei\u016br\u012f. T\u0117vas aklai mato \u010dempion\u0105, o ne s\u016bn\u0173, treneris mato asmenyb\u0119 ir talent\u0105, o vadybininkas tik pinigus. Tokia prie\u0161prie\u0161a leid\u017eia dar labiau \u012fsigilinti \u012f purvin\u0105 bokso pasaul\u012f, kuriame sportininkas tampa marionete kit\u0173 \u017emoni\u0173 rankose.", "Filmas dar turi vien\u0105 plius\u0105 \u2013 jis \u017ei\u016brisi labai lengvai, nors jo trukm\u0117 beveik dvi valandos. Per\u017ei\u016bra neprailgsta, o dvikov\u0173 scenos irgi tikrovi\u0161kai pateikiamos. Ne \u201eRokis\u201c, bet ir ne koks pigiai nufilmuotas projektas, po kurio per\u017ei\u016bros nor\u0117t\u0173si u\u017esimir\u0161ti. \u017dinoma, filmas netaps kultiniu, nepasieks toki\u0173 auk\u0161tum\u0173 kaip koks \u201ePasiut\u0119s bulius\u201c, bet jis tikrai vertas per\u017ei\u016bros.", "Technin\u0117 \u0161io filmo pus\u0117 irgi tvarkoje, ypa\u010d, jeigu atsi\u017evelgsime \u012f labai kukl\u0173 tokio \u017eanro filmo biud\u017eet\u0105 \u2013 6 milijonus doleri\u0173. \u0160i nepriklausoma juosta turi ir ger\u0105 grim\u0105 (vien pa\u017evelgus \u012f Aaron\u0105 Eckhart\u0105 galima t\u0105 pasteb\u0117ti), smag\u0173 ir puiki\u0105 atmosfer\u0105 sal\u0117je sukeliant\u012f garso takel\u012f, vaizding\u0105 kameros darb\u0105, kuris leido pasinerti \u012f Vinio Pazienza pasaul\u012f, o taip pat puik\u0173 monta\u017e\u0105. Istorija sud\u0117liota labai tvarkingai, \u012ftraukian\u010diai ir lengvai, jog net nepastebi kaip greitai prab\u0117ga tos dvi filmo rodymo valandos. I\u0161ties, n\u0117ra \u010dia ko daug kalb\u0117ti \u2013 techni\u0161kai \u0161is re\u017eisieriaus Beno Youngerio darbas netgi labai tvarkingas ir patrauklus akims bei ausims.", "Kas dar mane (kaip ir daugel\u012f biografini\u0173 bei sportini\u0173 film\u0173 gerb\u0117j\u0173) \u017eavi \u2013 ne\u012ftik\u0117tinos pagrindini\u0173 heroj\u0173 atlik\u0117j\u0173 transformacijos. \u0160iame filme mes matome visi\u0161kai kitok\u012f Miles\u0105 Teller\u012f, kurio vaidybiniais sugeb\u0117jimas gal\u0117jome m\u0117gautis 2014 met\u0173 filme \u201eAtkirtis\u201c. Talentingas aktorius, kurio kiekvienas pasirodymas kine vertas d\u0117mesio, net jeigu jis ir filmuojasi tokiuose nieko vertuose filmuose kaip \u201eFantastinis ketvertas\u201c. Bent jau vaidybos prasme viskas su juo yra gerai. Ir su \u0161ia juosta jis t\u0105 dar kart\u0105 \u012frodo. \u012edomus, draminis ir fizin\u0117s i\u0161tverm\u0117s reikalaujantis pasirodymas, kuris primin\u0117 2015 met\u0173 aktoriaus Jake\u2018o Gyllenhaalo \u0161ou filme \u201eKirtis de\u0161ine\u201c.", "Antraplani\u0173 vaidmen\u0173 aktoriai irgi gerai susidorojo su savo vaidmenimis. Filme \u012fsimintin\u0105 persona\u017e\u0105 atliko Ciaranas Hindsa, kuriam atiteko t\u0117vo rol\u0117. Ne k\u0105 pras\u010diau filme atrod\u0117 trener\u012f suvaidin\u0119s Aaronas Echartas ir, \u017einoma, vos atpa\u017e\u012fstama serialo \u201eVed\u0119s ir turi vaik\u0173\u201c \u017evaig\u017ed\u0117 Katey Sagal. Kiekvienas i\u0161 \u0161i\u0173 pamin\u0117t\u0173 aktori\u0173 puikiai \u012fsipai\u0161\u0117 \u012f rodom\u0105 istorij\u0105.", "\u201eKova iki paskutinio kraujo la\u0161o\u201c \u2013 \u012ftraukianti ir lengvai \u017ei\u016brima tikrais faktais paremta biografin\u0117 drama apie \u012fkvepian\u010diai atrodant\u012f bokso \u010dempiono Vinio Panzienza keli\u0105, kur\u012f lyd\u0117jo nereg\u0117ta ir greita s\u0117km\u0117, rimtas nuopuolis karjeroje ir daug j\u0117g\u0173 kainav\u0119s pakilimas i\u0161 pelen\u0173. Filmas \u017eavus ne vien savo siu\u017eetine linija, gerai atrodan\u010dia technine puse, bet ir pagrindinio vaidmens atlik\u0117jo Mileso Tellerio atsidavimu savo rolei."], "date": ["2017 m. vasario 26 d. 19:47"], "id": "73872548"},
{"url": "http://www.delfi.lt/veidai/kinas/oskarai-2017-kalifornijos-svajoms-pakartoti-titaniko-sekmes-nepavyko.d?id=73869242", "title": ["\u201eOskarai 2017\u201c: \u201eKalifornijos svajoms\u201c pakartoti \u201eTitaniko\u201c s\u0117km\u0117s nepavyko"], "text": ["\u201eOskar\u0173\u201c \u0161aukliais kino pasaulyje vadinami \u201eAuksiniai gaubliai\u201c \u0161\u012fmet tapo absoliu\u010diu miuziklo \u201eKalifornijos Svajos\u201c (angl. \u201eLa. La Land\u201c) triumfu. Miuziklas laim\u0117jo net 7 kategorijose i\u0161 15 galim\u0173. \u201eOskar\u0173\u201c nakt\u012f bus i\u0161dalytos 24 statul\u0117l\u0117s. \u0160e\u0161ias jau peln\u0117 \u201eKalifornijos Svajos\u201c, ta\u010diau tai dar gali b\u016bti ne pabaiga. 1997 metais sukurtas \u201eTitanikas\u201c i\u0161 viso laim\u0117jo 11 statul\u0117li\u0173. Na, o geriausiu met\u0173 filmu paskelbta \u201eM\u0117nesiena\u201c (Moonlight).", "Tiesa, \u0161ios kategorijos laim\u0117toj\u0105 skelbiant \u012fvyko nesusipratimas, mat per klaid\u0105 paskelbta, jog \"Oskaras\" atitenka \u201eKalifornijos svajoms\u201c.", "Miuziklas \u201eLa La Land\u201c (liet. \u201eKalifornijos svajos\u201c) nominuotas net 14-oje kategorij\u0173. Toki\u0105 s\u0117km\u0119 tarp nominant\u0173 buvo pavyk\u0119 pasiekti tik dviem filmams: daugelio atmintyje iki \u0161iol \u012fstrigusiam filmui \u201eTitanikas\u201c (1997 metai) ir kino juostai \u201eAll About Eve\u201c (1950 metai).", "\u201eAuksini\u0173 gaubli\u0173\u201c dalybos buvo pa\u017eym\u0117tos rekordu: 7 kategorijose nominuotas miuziklas \u201eLa La Land\u201c (liet. \u201eKalifornijos svajos\u201c) susi\u017e\u0117r\u0117 visus \u012fmanomus apdovanojimus.", "Miuziklas buvo nominuotas geriausio filmo, dainos, pagrindinio aktoriaus bei aktor\u0117s, re\u017eisieriaus, kinematografijos, kostium\u0173 dizaino ir kitose kategorijose. I\u0161 viso j\u0173 net keturiolika. Ta\u010diau tiek statul\u0117li\u0173 filmo k\u016br\u0117jams pelnyti nepavyko.", "Prad\u0117damas ceremonij\u0105, jos ved\u0117jas Jimmy Kimmel nepraleido progos pasi\u0161aipyti i\u0161 JAV prezidento Donaldo Trumpo.", "\u201eMus dabar \u017ei\u016bri daugiau nei 225 \u0161alys, kurios m\u016bs\u0173 neken\u010dia\u201c, \u2013 sak\u0117 gerai \u017einomas komikas. Jis teig\u0117, jog Amerik\u0105 did\u017eia padaryti gali bet kas, jei tik baigt\u0173si rietenos.", "Taip pat jis nuo scenos pasveikino Meryl Streep, kuriai \u0161i ceremonija \u2013 ypatinga. Ji apdovanojimui nuominuota jau 20 kart\u0105.", "\u201eGra\u017ei suknel\u0117. Ar j\u0105 k\u016br\u0117 Ivanka Trump?\u201c, \u2013 toliau juokavo humoristas, o aktorei M. Streep plojo visa sal\u0117.", "Did\u017eiuli\u0173 ovacij\u0173 sulauk\u0117 ir \u012fsp\u016bdingas Justino Timberlake'o pasirodymas, kurio metu jis atliko \u201eOskarui\u201c nominuot\u0105 dain\u0105 i\u0161 filmo \u201eTroliai\u201c.", "Ceremonijos akimirkos:", "\u201eOskar\u0173\u201c statul\u0117l\u0117s pagrindin\u0117se kategorijose(laureatai pary\u0161kinti):", "\u201eArrival\u201c (liet. \u201eAtvykimas\u201c);", "\u201eFences\u201c (\u201eTvoros\u201c);", "\u201eHacksaw Ridge\u201c (liet. \u201ePj\u016bklo ketera\u201c);", "\u201eHell or High Water\u201c", "\u201eHidden Figures\u201c (liet. \u201ePasl\u0117pti skai\u010diai\u201c);", "\u201eLa La Land\u201c (liet. \u201eKalifornijos svajos\u201c);", "\u201eLion\u201c (liet. \u201eToli nuo nam\u0173\u201c);", "\u201eManchester By the Sea\u201c (liet. \u201eMan\u010desteris prie j\u016bros\u201c);", "Andrew Garfieldas (\u201eHacksaw Ridge\u201c ((liet. \u201ePj\u016bklo ketera\u201c));", "Ryanas Goslingas (\u201eLa La Land\u201c ((liet. \u201eKalifornijos svajos\u201c));", "Viggo Mortensenas (\u201eCaptain Fantastic\u201c (liet. \u201e\u0160aunusis kapitonas\u201c));", "Denzelis Washingtonas (\u201eFences\u201c (liet. \u201eTvoros\u201c));", "Jeffas Bridgesas (\u201eHell or High Water\u201c);", "Lucasas Hedgesas (\u201eManchester by the Sea\u201c (liet. \u201eMan\u010desteris prie j\u016bros\u201c));", "Devas Patelis (\u201eLion\u201c (liet. \u201eToli nuo nam\u0173\u201c));", "Michaelis Shannonas (\u201eNocturnal Animals\u201c (liet. \u201eNaktiniai gyvuliai\u201c));", "Isabelle Huppert (\u201eElle\u201c);", "Ruth Negga (\u201eLoving\u201c (liet. \u201eMeil\u0117\u201c));", "Natalie Portman (\u201eJackie\u201c (liet. \u201eD\u017eek\u0117\u201c));", "Meryl Streep (\u201eFlorence Foster Jenkins\u201c);", "Naomie Harris (\u201eMoonlight\u201c (liet. \u201eM\u0117nesiena\u201c));", "Nicole Kidman (\u201eLion\u201c (liet. \u201eToli nuo nam\u0173\u201c));", "Octavia Spencer (\u201eHidden Figures\u201c (liet. \u201ePasl\u0117pti skai\u010diai\u201c));", "Michelle Williams (\u201eManchester by the Sea\u201c (liet. \u201eMen\u010desteris prie j\u016bros\u201c))'", "\u201eArrival\u201c (liet. \u201eAtvykimas\u201c), Denisas Villeneuve'as;", "\u201eHacksaw Ridge\u201c (liet. \u201ePj\u016bklo ketera\u201c), Melas Gibsonas;", "\u201eManchester by the Sea\u201c (liet. \u201eMan\u010desteris prie j\u016bros\u201c), Kennethas Lonerganas;", "\u201eMoonlight\u201c (liet. \u201eM\u0117nesiena\u201c), Barry Jenkinsas;", "\u201eArrival\u201c (liet. \u201eAtvykimas\u201c), Bradfordas Youngas;", "\u201eLion\u201c (liet. \u201eToli nuo nam\u0173\u201c), Griegas Fraseris;", "\u201eMoonlight\u201c (liet. \u201eM\u0117nesiena\u201c), Jamesas Laxtonas;", "\u201eSilence\u201c, Rodrigo Prieto;", "\u201eAllied\u201c (liet. \u201eS\u0105jungininkai\u201c), Joanna Johnston;", "\u201eFlorence Foster Jenkins\u201c, Consolata Boyle;", "\u201eJackie\u201c (liet. \u201eD\u017eek\u0117\u201c), Madeline Fontaine;", "\u201eLa La Land\u201c (liet. \u201eKalifornijos svajos\u201c), Mary Zophres;", "Fire at Sea\u201c;", "\u201eI Am Not Your Negro\u201c;", "\u201eLife, Animated\u201c;", "\u201eThe 13th\u201c;", "\u201eAudition\u201c (\u201eLa La Land\u201c (liet. \u201eKalifornijos svajos\u201c));", "\u201eCan\u2019t Stop the Feeling!\u201c (\u201eTrolls\u201c);", "\u201eThe Empty Chair\u201c (\u201eJim: The James Foley Story\u201c);", "\u201eHow Far I'll Go\u201c (\u201eMoana\u201c);", "\u201eDeepwater Horizon\u201c;", "\u201eHacksaw Ridge\u201c (liet. \u201ePj\u016bklo ketera\u201c);", "\u201eLa La Land\u201c (liet. \u201eKalifornijos svajos\u201c);", "\u201eSully\u201c", "\u201eArrival\u201c (liet. \u201eAtvykimas\u201c);", "\u201eLa La Land\u201c (liet. \u201eKalifornijos svajos\u201c)", "\u201eRogue One: A Star Wars Story\u201c;", "13 Hours\u201c", "\u201e4.1 Miles\u201c (University of California, Berkeley);", "\u201eExtremis\u201c (f/8 Filmworks in association with Motto Pictures);", "\u201eJoe\u2019s Violin\u201c (Lucky Two Productions);", "\u201eWatani: My Homeland\u201c (ITN Productions);", "\u201eBlind Vaysha\u201c (\u201eNational Film Board of Canada\u201c);", "\u201eBorrowed Time\u201c (\u201eQuorum Films\u201c);", "\u201ePear Cider and Cigarettes\u201c (\u201eMassive Swerve Studios and Passion Pictures Animation\u201c);", "\u201ePearl\u201c (\u201eGoogle Spotlight Stories\u201c /\u201eEvil Eye Pictures\u201c);", "\u201eHell or High Water\u201c, Tayloras Sheridanas;", "\u201eLa La Land\u201c (liet. \u201eKalifornijos svajos\u201c), Damienas Chazelle'as;", "\u201eThe Lobster\u201c (liet. \u201eOmaras\u201c), Yorgosas Lanthimosas, Efthymisas Filippou;", "\u201e20th Century Women\u201c, Mike Mills;", "\u201eArrival\u201c (liet. \u201eAtvykimas\u201c), Ericas Heissereras;", "\u201eFences\u201c (liet. \u201eAtvykimas\u201c), Augustas Wilsonas;", "\u201eHidden Figures\u201c (liet. \u201ePasl\u0117pti skai\u010diai\u201c), Allison Schroeder, Theodore Melfi;", "\u201eLion\u201c(liet. \u201eToli nuo nam\u0173\u201c), Luke'as Daviesas;", "\u201eKubo and the Two Strings\u201c (\u201eFocus Features\u201c);", "\u201eMoana\u201c (\u201eDisney\u201c);", "\u201eMy Life As a Zucchini\u201c (\u201eGKIDS\u201c);", "\u201eThe Red Turtle\u201c (\u201eSony Classics\u201c);", "\u201eLand of Mine\u201c, Danija, re\u017eisierius Martinas Zandvlietas;", "\u201eA Man Called Ove\u201c, \u0160vedija, re\u017eisierius Hannesas Holmas;", "\u201eTanna\u201c, Australija, re\u017eisieriai: Bentley Deanas ir Martinas Butleris", "\u201eToni Erdmann\u201c, Vokietija, re\u017eisier\u0117 Maren Ade", "\u201eDeepwater Horizon\u201c;", "\u201eDoctor Strange\u201c (liet. \u201eDaktaras Streind\u017eas\u201c);", "\u201eKubo and the Two Strings\u201c;", "\u201eRogue One: A Star Wars Story\u201c;"], "date": ["2017 m. vasario 27 d. 03:27"], "id": "73869242"},
{"url": "http://www.delfi.lt/veidai/kinas/internautai-isjuoke-neitiketinu-nesusipratimu-pazymetus-oskarus.d?id=73877308", "title": ["Internautai i\u0161juok\u0117 ne\u012ftik\u0117tinu nesusipratimu pa\u017eym\u0117tus \u201eOskarus\u201c"], "text": ["Skelbiant Geriausio filmo kategorijos laim\u0117toj\u0105, \u012fvyko nesusipratimas, mat per klaid\u0105 paskelbta, jog \u201eOskaras\u201c atitenka \u201eKalifornijos svajoms\u201c (\u201eLa La Land\u201c), nors i\u0161 ties\u0173 \u0161i\u0105 \u201eOskaro\u201c statul\u0117l\u0119 peln\u0117 filmas \u201eM\u0117nesiena\u201c (\u201eMoonlight\u201c). \u0160is nesusipratimas taip \u012fkv\u0117p\u0117 internautus, kad \u0161ie prad\u0117jo dalytis \u012fvairiomis apdovanojim\u0173 akimirkomis su \u0161maik\u0161\u010diais priera\u0161ais."], "date": ["2017 m. vasario 27 d. 17:39"], "id": "73877308"},
{"url": "http://www.delfi.lt/veidai/kinas/sesiems-oskarams-nominuotos-dramos-liutas-recenzija-iki-sirdies-gelmiu-jaudinanti-bet-visiskai-neslegianti-drama.d?id=73886472", "title": ["\u0160e\u0161iems \u201eOskarams\u201c nominuotos dramos \u201eLi\u016btas\u201c recenzija: iki \u0161irdies gelmi\u0173 jaudinanti, bet visi\u0161kai neslegianti drama"], "text": ["B\u016bdamas vos penkeri\u0173 met\u0173, Saroo, skurd\u017eiai gyvenantis berniukas i\u0161 l\u016b\u0161nyn\u0173, dingsta i\u0161 savo gyvenamosios vietos, ne\u017einioje palikdamas savo mam\u0105 ir brol\u012f. Jis atsiduria pavojingose ir svetimose jam Kalkutos gatv\u0117se, kuriose galiausiai pasiklysta, ir tik atsitiktinumo d\u0117ka jam pavyksta sutikti gerus \u017emones, kurie jam tampa \u0161eima. Pra\u0117jus dvide\u0161imt penkeriems metams, i\u0161keliaudamas \u012f Indij\u0105 Saroo nusprend\u017eia surasti savo biologin\u0119 mam\u0105 ir brol\u012f. Ta\u010diau jis net nenutuokia, kuo gali baigtis \u0161i jo kelion\u0117...", "Prie\u0161 \u0161io filmo per\u017ei\u016br\u0105 kine tur\u0117jau galimyb\u0119 susipa\u017einti su pirmutiniu \u0161altiniu \u2013 Saroo Brierley para\u0161yta knyga \u201eIlgas kelias namo\u201c, kuri mane ne ypatingai su\u017eav\u0117jo d\u0117l labai monotoni\u0161ko pasakojimo stiliaus, tod\u0117l i\u0161 filmo tik\u0117jausi tikrai daug, ypa\u010d, kai jis buvo nominuotas \u0161e\u0161iems \u201eOskarams\u201c, tarp kuri\u0173 u\u017e geriausi\u0105 met\u0173 film\u0105, adaptuot\u0105 scenarij\u0173 ir antraplanius aktorius. Ir \u0161iuo atveju l\u016bkes\u010diai buvo visi\u0161kai pateisinti, o ir nuojauta neapgavo \u2013 tai i\u0161ties vienas geriausi\u0173 2016 met\u0173 nepriklausomo JAV kino projekt\u0173.", "Filmas susideda i\u0161 trij\u0173 dali\u0173, kurios sudaro gan\u0117tinai \u012fdom\u0173 ir \u012ftraukiant\u012f visos \u0161ios istorijos pamat\u0105, kuri net po filmo baigties sugeba nepaleisti \u017ei\u016brovo, suteikdama jam daug peno apm\u0105stymams. Ir tai i\u0161ties nuostabu, kai lyg ir i\u0161 pirmo \u017evilgsnio paprastas filmas ne\u0161a savyje tiek daug g\u0117rio ir pozityvi\u0173, graudinan\u010di\u0173 ir be galo nuo\u0161ird\u017ei\u0173 emocij\u0173. Atsi\u017evelgus \u012f visus \u201eOskaro\u201c pretendentus, tai b\u016btent \u201eLi\u016btas\u201c yra vienintel\u0117 drama, kuriai pavyksta papirkti savo neslegian\u010diai atrodan\u010diu turiniu, ko tikrai negalima pasakyti apie tokias sunkias socialines juostas kaip \u201eMan\u010desteris prie j\u016bros\u201c, \u201eM\u0117nesiena\u201c ar \u201eTvoros\u201c.", "Pirmoje filmo dalyje, arba teisingiau sakyti, visos \u0161ios istorijos \u012fvade pristatoma nepavyd\u0117tina pagrindinio pasakojimo herojaus situacija, \u012f kuri\u0105 jis pakli\u016bva atsitiktinumo d\u0117ka. Beveik penkiasde\u0161imt minu\u010di\u0173 trunkan\u010dioje penkiame\u010dio kelion\u0117je, kuri sugeba sujaudinti, matome itin tikrovi\u0161kai pateikt\u0105 socialin\u0119 pad\u0117t\u012f, atsi\u017evelgus \u012f visuomen\u0117s abejingum\u0105. B\u016btent tuo re\u017eisierius bando parodyti, kokie \u017emon\u0117s gali b\u016bti abejingi ir svetimi kitiems \u017emon\u0117ms, kuriems reikia pagalbos. Ir tai tik viena medalio pus\u0117. Kitoje pateikiamas \u0161iek tiek kitoks po\u017ei\u016bris \u012f \u017emogi\u0161kum\u0105, kuris dar nei\u0161mir\u0117 \u0161iame negailestingame ir \u017eiauriame pasaulyje. Tod\u0117l d\u0117ka ger\u0173 \u017emoni\u0173 vis dar yra viltis, jog \u017emonija gali pasitaisyti \u012f ger\u0105j\u0105 pus\u0119. T\u0105 \u012frodo \u0161iame filme savo vaik\u0173 atsisak\u0119 susilaukti Saroo \u012ft\u0117viai, kuriems nor\u0117josi suteikti laim\u0119 likimo nuskriaustam vaikui. Ir jiems tai pavyko, nes jie atv\u0117r\u0117 varg\u0161ui vaikui duris \u012f visi\u0161kai kitok\u012f gyvenim\u0105. Gaila tik, kad geriems \u017emon\u0117ms da\u017enai b\u016bna sunku susilaukti sav\u0173 vaik\u0173, tod\u0117l darosi labai pikta, jog sveikos ir galin\u010dios pastoti moterys taip niekingai elgiasi su naujagimiais, i\u0161mesdamos juos \u012f konteinerius ar palikdamos likimo valiai liftuose.", "Antra dalis parodo Saroo gyvenim\u0105 pra\u0117jus dvide\u0161im\u010diai met\u0173 po jo dingimo. Labai \u012fdomi filmo dalis, kuri parodo, jog ger\u0173 t\u0117v\u0173 rankose vaikas gali i\u0161augti \u012f pador\u0173 ir visuomen\u0117je gerbiam\u0105 \u017emog\u0173, kuris turi rimt\u0105 tiksl\u0105 kurdamas ambicingai atrodan\u010dius ateities planus. \u012epus\u0117jus filmui pateikiamas ir pats Saroo psichologinis portretas, jo meil\u0117 t\u0117vams, ypa\u010d savo mamai, o taip pat \u012fdomiai atrodantys santykiai su \u012fbroliu, kuris, nesugeb\u0117j\u0119s adaptuotis \u012f civilizuotai atrodan\u010di\u0105 visuomen\u0119, tapo tikra na\u0161ta savo \u012ft\u0117viams. Bet kas labiausiai sugeba paker\u0117ti antroje filmo pus\u0117je yra tai, kaip \u012f savo praeit\u012f reaguoja suaug\u0119s vyras, kuris iki galo nei\u0161sigyd\u0117 nuoskaud\u0173 d\u0117l kadaise prarast\u0173 nam\u0173 Indijoje ir j\u012f mylin\u010dios mamos. Prisiminimai, kuriais gyvena Saroo, priver\u010dia dar labiau susigraudinti, pagalvojus apie toki\u0105 situacij\u0105, kuri gali atsitikti kiekvienam \u017emogui.", "Tre\u010dioje ir finalin\u0117je filmo dalyje parodoma Saroo kelion\u0117 \u012f Indij\u0105 ir jo prarastos \u0161eimos paie\u0161kos, kurios galiausiai atveda j\u012f ten, kur buvo jo namai \u2013 \u012f Indij\u0105. Ir \u010dia n\u0117ra joks siu\u017eetin\u0117s linijos atskleidimas, o faktas, kuris kaip ir galima suprasti, tampa visos \u0161ios juostos vinimi. B\u016btent jo atvykimas \u012f Indija tampa did\u017eiausia filmo intriga, kuri atsiskleid\u017eia palaipsniui suteikiant \u017ei\u016brovui labai didel\u012f jaudul\u012f ir ne k\u0105 ma\u017eesn\u012f malonum\u0105 stebint graudinan\u010di\u0105 filmo pabaig\u0105. Nesl\u0117psiu, nesulaikiau a\u0161ar\u0173, nes tai buvo tiesiog pernelyg jautru. U\u017e tai a\u010di\u016b re\u017eisieriui, kuris sugeb\u0117jo sukurti ka\u017ek\u0105 daugiau, nei paprast\u0105 dram\u0105 apie gr\u012f\u017eim\u0105 namo.", "\u017daviuosi ir \u0161io filmo herojais, kurie yra labai \u012fdom\u016bs, \u017eemi\u0161ki ir gan\u0117tinai tiksliai vaizduojantys kelis visuomen\u0117s sluoksnius, kuriuose tenka gyventi pasakojimo herojui Saroo. Ir \u010dia v\u0117lgi re\u017eisierius apeliuoja \u012f \u017emogi\u0161kumo gali\u0105, pateikdamas kelias tiesas apie g\u0117r\u012f ir meil\u0119. Nesvarbu kokioje aplinkoje gyveni \u2013 ar esi pasiturintis, ar diena i\u0161 dienos tau tenka kovoti d\u0117l didesnio k\u0105snio \u2013 visuomet turi i\u0161likti \u017emogumi. Ir tuo \u017emogumi tampa mama \u2013 tiek biologin\u0117, kuri savo vaikui atiduoda paskutin\u012f maist\u0105, tiek Saroo \u012fvaikinusi moteris, suteikusi jam naujus namus ir i\u0161silavinim\u0105. Motinos galia \u010dia yra berib\u0117, tod\u0117l su a\u0161aromis akyse galima \u017ei\u016br\u0117ti moter\u0173 atsidavim\u0105 vardan savo vaiko. Ir Saroo t\u0105 supranta. Tod\u0117l jis tampa ypatingai \u0161viesiu ir pozityviu persona\u017eu, kuris nuo prad\u017eios iki filmo pabaigos sugeba pelnyti simpatijas.", "Siu\u017eetin\u0117 filmo linija \u017evali, nenuobodi ir \u012ftraukianti nuo pat pirm\u0173 filmo kadr\u0173, tod\u0117l labai smagu, jog be\u017ei\u016brint \u0161\u012f film\u0105 laikas prab\u0117ga akimirksniu, o slegianti atmosfera taip ir neaplanko per dvi \u0161ios juostos rodymo valandas. I\u0161ties \u012fkvepiantis, \u017emogi\u0161kas ir gyvas filmas, kuriam netur\u0117t\u0173 b\u016bti gaila keli\u0173 eur\u0173, nes visgi tokie projektai kino teatrus aplanko itin retai.", "\u0160ios puikios ir \u012fkvepian\u010dios dramos koziriu tampa labai stipri muzikin\u0117 palyda. Kiekviena muzikin\u0117 kompozicija leid\u017eia pasinerti \u012f \u0161\u012f jaudinant\u012f pasakojim\u0105 visapusi\u0161kai \u2013 pajusti heroj\u0173 i\u0161gyvenimus grojant ramiai ir labai taikliai parinktai muzikai bei leistis su Saroo \u012f ne\u017einomyb\u0117s kelion\u0119 Indijoje, ie\u0161kant prarastos \u0161eimos. Neveltui kompozitori\u0173 Volkerio Bertelmanno ir Dustino O\u2018Hallorano duetas buvo nominuotas JAV kino meno ir mokslo akademijos apdovanojimui geriausio garso takelio kategorijoje.", "Ne prastai atrodo ir kameros darbas. Vien tik Indijos peiza\u017eai, heroj\u0173 emocij\u0173 lietus ir, \u017einoma, \u012fstab\u016bs kra\u0161tovaizd\u017eiai labai pakeri, jog filmas tampa spalvingai atrodan\u010diu malonumu akims vien tik i\u0161 vizualios pus\u0117s.", "Vaizdo monta\u017eo darbai nepriekai\u0161tingi. Viskas sud\u0117liota \u0161ioje istorijoje ypatingai gerai, jog n\u0117 viena scena neprailgsta ir nesugeba sukelti diskomforto per\u017ei\u016bros metu. Pana\u0161iai galvoju ir apie garso monta\u017e\u0105, kuris nei\u0161siskyr\u0117 stipriais skambesiais netgi labai dramati\u0161kai atrodan\u010diose filmo vietose.", "Aktoriai \u0161iame filme pasidarbavo i\u0161 peties, tod\u0117l nenuostabu, jog filmas buvo \u012fvertintas dviem \u201eOskaro\u201c nominacijomis antraplani\u0173 aktori\u0173 kategorijose.", "Pirmiausia, i\u0161 \u201eOskarinio\u201c filmo \u201eLu\u0161nyn\u0173 milijonerius\u201c visiems pa\u017e\u012fstamas aktorius Devas Patelis pasirod\u0117 visi\u0161kai kitokiame amplua nei iki \u0161iol. Tai jau nebe berniukas, o suaug\u0119s vyras, kuris pademonstravo vis\u0105 savo talent\u0105, suvaidindamas suaugus\u012f Saroo. Nuostabus pasirodymas, kuris i\u0161ties vertas JAV kino meno ir mokslo akademijos apdovanojimo.", "Ne k\u0105 ma\u017eiau nustebino ir ", ", kuri pastaraisiais metais ne itin \u017eib\u0117jo savo vaidinamais persona\u017eais. Aktor\u0117s Sue Brierley \u012fk\u016bnijimas atne\u0161\u0117 jai ketvirt\u0105 \u201eOskaro\u201c nominacij\u0105, kurios ji buvo tikrai verta. Tai gana gilus, rimtas ir jaudinantis persona\u017eas, kuris savo skleid\u017eiamu g\u0117riu i\u0161gelb\u0117jo Saroo gyvenim\u0105. Ir Nicole Kidman leido vis\u0105 tai pajusti be\u017ei\u016brint \u012f jos vaidyb\u0105.", "Kituose vaidmenyse filme pasirod\u0117 Rooney Mara, kurios buvimas \u0161iame filme pridav\u0117 dar daugiau \u017eavesio, bet kartu neleido jai atsiskleisti kaip labai talentingai aktorei. Filme taip pat galima pamatyti juostos \u201e300\u201c \u017evaig\u017ed\u0119 David\u0105 Wenham\u0105 ir kino debiutant\u0105, jaun\u0105j\u012f Saroo suvaidinus\u012f Sunny\u2018\u012f Pawar\u0105. Tiesa, berniukas pasirod\u0117 labai \u012ftikinamai ir mane nustebino. Stiprus debiutas.", "\u201eLi\u016btas\u201c \u2013 iki \u0161irdies gelmi\u0173 jaudinanti, bet visi\u0161kai neslegianti drama, kurios pagrindiniu tikslu ne\u0161ant svarbi\u0105 \u017einut\u0119 \u017ei\u016brovui tampa ne vien \u012fkvepian\u010diai atrodanti \u017emogaus kelion\u0117 namo, bet dar ir \u017emogi\u0161kumo puosel\u0117jimas bet kokiame socialiniame visuomen\u0117s sluoksnyje nepaisant tautyb\u0117s. \u0160is stiprus pasakojimas, kuris da\u017enai priver\u010dia susigraudinti ir apm\u0105styti gyvenimo klaidas, be abejo, tampa vienu i\u0161 geriausi\u0173 praeit\u0173 met\u0173 kino projekt\u0173, kurio nominacijos JAV kino meno ir mokslo akademijos apdovanojimuose buvo gautos pelnytai."], "date": ["2017 m. vasario 28 d. 09:19"], "id": "73886472"},
{"url": "http://www.delfi.lt/veidai/kinas/g-urnikiene-oskaru-organizatoriai-susimove-baikit-eurovizijoje-kasmet-isrenkami-ne-tie.d?id=73889860", "title": ["G. Urnikien\u0117. \u201eOskar\u0173\u201c organizatoriai susimov\u0117? Baikit, \u201eEurovizijoje\u201c kasmet i\u0161renkami ne tie!"], "text": ["\u012edomu buvo tik steb\u0117ti genial\u0173 ved\u0117jo humoristo Jimmy Kimmelio ", " ir d\u0117l to, d\u0117l ko pa\u010dioje transliacijos pabaigoje 89-\u0105j\u012f kart\u0105 vykstantys apdovanojimai pateko \u012f istorij\u0105. O pateko d\u0117l klaidingai paskelbto pavadinimo ", ".", "Ir be tokio \u201eOskar\u0173\u201c organizatori\u0173 susimovimo vis\u0105 pirmadien\u012f auditorija ", " apie prabanga spindin\u010dias kino, pramog\u0173 pasaulio \u017evaig\u017edes, laim\u0117tojus ir pralaim\u0117tojus, \u0161maik\u0161\u010dius ", ", ta\u010diau ceremonijos pabaiga pateik\u0117 siurpriz\u0105 ne tik dviej\u0173 film\u0173 k\u016brybin\u0117ms komandoms (kurias, beje, sudaro t\u016bkstan\u010diai \u017emoni\u0173), bet ir transliacij\u0105 steb\u0117jusiems \u0161imtams milijon\u0173 kinoman\u0173 visame pasaulyje.", "Man t\u0117tis visuomet sakydavo \u2013 prie\u0161 ka\u017ek\u0105 darydama ar sakydama \u201e\u012f\u0161ok \u012f kito batus\u201c. Tai \u0161iuo atveju \u0161iuk\u0161tu nesinor\u0117t\u0173 patirti to, kaip tur\u0117jo pasijusti \u012f scen\u0105 statul\u0117l\u0117s atsiimti kaip GERIAUSIU pra\u0117jusi\u0173 met\u0173 filmo \u201eKalifornijos svajos\u201c k\u016br\u0117jai. Laikydami rankose t\u0105 paauksuot\u0105 ir kino pasaulyje taip trok\u0161tam\u0105 3,85 kilogramo sveriant\u012f trof\u0117j\u0173 ir jau prad\u0117j\u0119 jausming\u0105 pad\u0117kos kalb\u0105, juostos \u017evaig\u017ed\u0117s i\u0161girdo, ", " \u012fvyko nesusipratimas: geriausiu filmu tapo Lietuvoje dar labai ma\u017eai gird\u0117ta juosta \u201eM\u0117nesiena\u201c.", "O tada jau buvo galima eiti sprag\u0117si\u0173 ir steb\u0117ti, kaip visas \u0161is nesusipratimas apauga detektyvais, kalt\u0173 paie\u0161komis bei atsipra\u0161ymais.", "Tai, be abejon\u0117s, did\u017eiausias vis\u0173 laik\u0173 \u201eOskar\u0173\u201c organizatori\u0173 susimovimas ir j\u012f pranokti, sutikite, bus sud\u0117tinga. Ta\u010diau juk blogos reklamos n\u0117ra. Ir nemanau, kad d\u0117l to l\u0117ks bent viena galva, nors u\u017e \u0161irdies persodinim\u0105 ne tam \u017emogui arba ne\u012fd\u0117t\u0105 plyt\u0105 statant dangorai\u017e\u012f, gr\u0117st\u0173 net kal\u0117jimas. Patyliukais visi trina rankut\u0117mis (\u017einoma, i\u0161skyrus \u201eKalifornijos svaj\u0173\u201c komand\u0105), nes ta ceremonijos akimirka, kuomet Warrenas Beatty su partnere Faye Dunaway klaidingai pristat\u0117 ne t\u0105 laim\u0117toj\u0105, pirmadien\u012f neabejotinai buvo \u017ei\u016brimiausias internete.", "Pats aktorius v\u0117liau atsipra\u0161\u0117 ir teisinosi, kad jiems buvo paduotas ne tas vokas. Ta\u010diau i\u0161 organizatori\u0173 pus\u0117s labai apdairu \u201epaduoti ne t\u0105 vok\u0105\u201c 79-eri\u0173 \u017eilagalviui, kurio po tokio \u012fvykio labiau gail\u0117sis, nei peiks. Tiesa?", "\u201eOskar\u0173\u201c ceremonijose per vis\u0105 istorij\u0105 \u012fvyko de\u0161imtys nesusipratim\u0173", "Nors \u0161i\u0173 met\u0173 \u012fvykis visai pelnytai vadinamas did\u017eiausiu nesusipratimu per vis\u0105 89 met\u0173 ceremonij\u0173 istorij\u0105, ta\u010diau tai nebuvo pirmas ir paskutinis organizatori\u0173 susimovimas. \u201eNeklysta tik tie, kurie nieko nedaro\u201c, \u2013 tradici\u0161kai m\u0117gsta save teisinti suklydusieji ir jie yra teis\u016bs.", "Suorganizuoti bent kiek didesn\u012f rengin\u012f, kuris nesulaukt\u0173 kritikos \u2013 did\u017eiulis i\u0161\u0161\u016bkis. Ir dabar, jei atvirai, negal\u0117\u010diau pamin\u0117ti nei vieno tokio pavyzd\u017eio. Tai puikiai savo kailiu patyr\u0117 ir vienintelio bei did\u017eiausio Lietuvos pramog\u0173 pasaulio renginio, M.A.M.A. muzikos apdovanojim\u0173 organizatoriai. Po \u0161i\u0173 met\u0173 transliacijos jie buvo kalami prie kry\u017eiaus ne tik d\u0117l to, kad \u201elaim\u0117jo ne tie, kurie tur\u0117jo laim\u0117ti\u201c (\u010dia jau tradici\u0161kai), bet ir d\u0117l to, kad renginio \u017ei\u016brovus gan nevykusiai bandydavo \u201eprajuokinti\u201c muzikini\u0173 projekt\u0173 komisijos nariais vienam vakarui tap\u0119 aktoriai.", "\u201eVienos baliaus transliacijoje \u2013 orkestr\u0105 perr\u0117kian\u010dios pastato sirenos, brit\u0173 apdovanojimuose \u2013 youtuberio nes\u0105mon\u0117s, Grammy \u2013 Adel\u0117 sustabdo gabal\u0105 ir pradeda i\u0161 naujo, \u201eOskar\u0173\u201c naktyje \u2013 supainioti pagrindin\u0117s nominacijos vokai... Ir j\u016bs sakote, kad su M.A.M.A ka\u017ekas negerai?:D:D\u201c, \u2013 savo feisbuko paskyroje pirmadien\u012f para\u0161\u0117 muzikos apdovanojim\u0173 atstov\u0117 spaudai Jurga Klimait\u0117-Riebling.", "Ir ji visi\u0161kai teisi. Niekas nepripa\u017eins, ta\u010diau didel\u0117 dalis \u017ei\u016brov\u0173 stebi renginius tik slapta ir besitik\u0117dami, jog ka\u017ekas nukris nuo scenos ar pamir\u0161 dainos \u017eod\u017eius.", "Vis\u0173 rengini\u0173 organizatoriai svajoja apie pasaulin\u0119 \u0161lov\u0119 bei pripa\u017einim\u0105. Tod\u0117l tapti vakaro \u017evaig\u017ede ", " ar, juo labiau, sukeitus laim\u0117tojo vard\u0105 slepian\u010dius vokus, n\u0117ra taip jau sud\u0117tinga. Tam pritaria ir televizijos profesionalai, o organizatoriai tik ir trina rankomis d\u0117l pakilusi\u0173 reiting\u0173.", "\u201eOskarai\u201c arba juose dalyvaujan\u010dios \u017evaig\u017ed\u0117s tiesiogini\u0173 transliacij\u0173 metu susimauna kasmet. Ta\u010diau b\u016btent d\u0117l to sulaukia daugiausiai spaudos d\u0117mesio. \u0160tai \u012frodymai:", "\u2013 1974 metais \u012f scen\u0105 netik\u0117tai i\u0161b\u0117go visi\u0161kai nuogas vyras. Tas dr\u0105suolis \u2013 \u017eurnalisto akreditacij\u0105 tur\u0117j\u0119s Robertas Opelis, kuris po to \u012fvykio tapo tikra \u012f\u017eymybe. \u012evykio metu Elizabeth Taylor scenoje pristatin\u0117j\u0119s Davidas Nivenas buvo labai pasipiktin\u0119s, o sal\u0117 prapliupo juokais. Ai\u0161ku, pasirod\u0117 daugyb\u0117 diskusij\u0173 d\u0117l to, ar \u0161is incidentas buvo suplanuotas i\u0161 anksto. Tiesa, nuogaliaus \u017evaig\u017ed\u0117 greit u\u017egeso: vyras rastas nu\u017eudytas savo namuose.", "\u2013 2000 metais ceremonijos \u017evaig\u017ede tapo Angelina Jolie, kuri prie\u0161 fotografus ant raudonojo kilimo l\u016bpos \u012f l\u016bpas bu\u010diavosi su savo broliu. \u201eA\u0161 labai j\u012f myliu\u201c, \u2013 sak\u0117 tuomet aktor\u0117, o visi, mat\u0119 t\u0105 vaizd\u0105, buvo priversti pakelti bent vien\u0105 antak\u012f.", "\u2013 2012 metais raudonuoju kilimu \u017eengdamas ir \u012f savo persona\u017e\u0105 diktatori\u0173 \u012fsijaut\u0119s komikas Sacha Baronas Cohenas ant j\u012f pakalbinti nor\u0117jusio laid\u0173 ved\u0117jo Ryano Seacresto i\u0161pyl\u0117 urn\u0105, kurioje neva buvo \u0160iaur\u0117s Kor\u0117jos lyderio Kim Jong II pelenai. Be abejo, humoristas \u0161\u012f triuk\u0105 suplanavo i\u0161 anksto, o R. Seacrestui tai, pana\u0161u, buvo nemalonus siurprizas, sugadin\u0119s prabang\u0173 smoking\u0105.", "\u2013 2013 metais, lipdama atsiimti apdovanojimo, u\u017emynusi suknel\u0117s kra\u0161t\u0105, ant laipt\u0173 parklupo Jennifer Lawrence. B\u016btent po to ji tapo viena daugiausiai u\u017edirban\u010di\u0173 aktori\u0173 ir kas paneigs, jog to nesuplanavo jos pad\u0117j\u0117j\u0173 komanda?", "\u2013 2013 metais \u201eOskarus\u201c ved\u0117 Sethas MacFarlane\u2019as, kuris ceremonij\u0105 prad\u0117jo nuo juokeli\u0173 apie prezidento Kennedy nu\u017eudym\u0105. Po to jis dar band\u0117 juokauti apie Adeles putlum\u0105, bet tai taip pat juokinga nebuvo. Be abejo, organizatoriams tai nebuvo staigmena, nes ved\u0117j\u0173 kalbos yra kruop\u0161\u010diai repetuojamos ir derinamos.", "\u2013 2014 metais Johnas Travolta gavo gerokai pylos u\u017e tai, kad nesugeb\u0117jo prie\u0161 ceremonij\u0105 \u012fsiminti aktor\u0117s ir daininink\u0117s, \u012fgarsinusios Elz\u0105 i\u0161 animacinio filmo \u201eLedo \u0161alis\u201c, pavard\u0117s. \u201eAdele Dazeem\u201c, paskelb\u0117 legendinis aktorius. I\u0161 ties\u0173 moters vardas bei pavard\u0117 \u2013 Idina Menzel. Ar j\u0105 taip sunku prisiminti? Ta\u010diau tie, kas nebuvo gird\u0117j\u0119 apie I. Menzel, po to tikrai \u012fsimin\u0117 jos pavard\u0119, o memai su J. Travoltos susipainiojusiu lie\u017euviu dar ir \u0161iandien vaik\u0161to po internet\u0105.", "\u2013 2016 metais \u201eOskar\u0173\u201c organizatoriai sulauk\u0117 did\u017eiul\u0117s kritikos d\u0117l to, jog nominantais \u012f statul\u0117les buvo paskelbti tik baltaod\u017eiai aktoriai. Tuomet i\u0161ties daug \u017evaig\u017ed\u017ei\u0173 ceremonij\u0105 ignoravo, apie tai prane\u0161dami socialiniuose tinkluose ir naudodami grota\u017eym\u0119 #OscarsSoWhite.", "Ir tai tik keletas pavyzd\u017ei\u0173, kaip u\u017ekariauti \u017einiasklaidos d\u0117mes\u012f ir padidinti savo \u017evaig\u017ed\u0117s kalibr\u0105. Ir net, grei\u010diausiai, honorarus.", "Tiesa, dar viena ry\u0161kiai su\u017eibusia \u0161i\u0173 met\u0173 ceremonijos \u017evaig\u017ede tapo \u012f statul\u0117l\u0119 Geriausios antrojo plano aktor\u0117s kategorijoje pretendavusi, ta\u010diau tu\u0161\u010diomis gr\u012f\u017eusi Nicole Kidman. Pasirodo, ji ", "!", "\u201eOskarai\u201c baig\u0117si. O dabar ramiai sau laukime \u201eEurovizijos\u201c, nes ir ten neabejotinai eilin\u012f kart\u0105 i\u0161rinks ne t\u0105 laim\u0117toj\u0105."], "date": ["2017 m. vasario 28 d. 11:01"], "id": "73889860"},
{"url": "http://www.delfi.lt/veidai/kinas/trileryje-nesdintis-visu-greiciu-filmavesis-b-kingsley-tuo-metu-visi-mano-sapnai-baigdavosi-sprogimais.d?id=73906168", "title": ["Trileryje \u201eNe\u0161dintis visu grei\u010diu\u201c filmav\u0119sis B. Kingsley: tuo metu visi mano sapnai baigdavosi sprogimais"], "text": ["A.Hopkinsas filme gavo i\u0161ties \u012fsimenant\u012f vaidmen\u012f \u2013 \u010dia jis tampa narkotik\u0173 karaliumi. Juosta, pasakos istorij\u0105 apie jaun\u0105 po Europ\u0105 pakeliauti nusprendusi\u0105 amerikie\u010di\u0173 porel\u0119. Atostog\u0173 metu F. Jones heroj\u0117 D\u017eiuljeta sunkiai suserga, paai\u0161k\u0117ja, jog merginai reikia transplantuoti inkst\u0105. Kadangi sveikatos draudimu jaunuoliai nepasir\u016bpino, Keisiui (akt. N. Haultas) tenka suktis i\u0161 pad\u0117ties: \u0161is tampa ekscentri\u0161ko turk\u0173 nusikalt\u0117lio vairuotoju, o netrukus gauna u\u017eduot\u012f: i\u0161 narkotik\u0173 karaliaus ir did\u017eiausio B. Kingsley herojaus prie\u0161o pavogti did\u017eiul\u0119 narkotik\u0173 siunt\u0105. Planas nei\u0161dega ir dabar jau mirti gali ne tik naujo inksto laukianti mylimoji, bet ir pats Keisis.", "\u201eNor\u0117jome \u017ei\u016brovams pristatyti juost\u0105, kuri viso seanso metu neleis net sumirks\u0117ti: tai buvo pagrindinis m\u016bs\u0173 tikslas ir, manau, mums pavyko. Steng\u0117m\u0117s vadovautis taisykle, kad filmas b\u016bt\u0173 subalansuotas vyras, bet tikt\u0173 ir j\u0173 moterims \u2013 trileryje pamatysime ir greit\u0173 automobili\u0173, ir avarij\u0173, ir, \u017einoma, a\u0161ar\u0105 spaud\u017eian\u010di\u0105 meil\u0119\u201c, \u2013 intriguoja juostos k\u016br\u0117jai ir atskleid\u017eia, jog i\u0161 prad\u017ei\u0173 juost\u0105 nor\u0117jo pavadinti \u201eAutobahn\u201c, nes pats \u012fdomiausias veiksmas vyksta Vokietijos greitkeliuose, kur neribojamas greitis.", "\u201eDievinau \u0161\u012f savo heroj\u0173: jis tikras blogiuk\u0173 Dievas, o tokius vaidinti be galo \u012fdomu. Filmuojantis filme taip buvau \u012fsijaut\u0119s, kad net naktimis kalb\u0117davau jo balsu, o visi sapnai u\u017esibaigdavo \u0161audyn\u0117mis bei sprogimais\u201c, \u2013 pasakoja B. Kingsley.", "Filmas \u201eNe\u0161dintis visu grei\u010diu\u201c \u012f Lietuv\u0105 atvyksta jau kovo 3 dien\u0105, o kol kas kvie\u010diame pamatyti trilerio anons\u0105:"], "date": ["2017 m. kovo  1 d. 15:20"], "id": "73906168"},
{"url": "http://www.delfi.lt/veidai/kinas/kino-ekranuose-pamatysime-pirmaji-disney-istorijoje-homoseksualu-personaza.d?id=73917864", "title": ["Kino ekranuose pamatysime pirm\u0105j\u012f \u201eDisney\u201c istorijoje homoseksual\u0173 persona\u017e\u0105"], "text": ["Kaip skelbia \u201eReuters\u201c, filmo re\u017eisierius Billas Condonas per interviu \u201eAttitude\u201c (brit\u0173 homoseksual\u0173 gyvenimo b\u016bdo \u017eurnalui) sak\u0117, kad LeFou \u2013 paikas pagrindinio filmo blogio \u012fsik\u016bnijimo Gastono pagalbininkas \u2013 bus b\u016btent tas naujas persona\u017eas. Jo vaidmuo patik\u0117tas aktoriui Joshui Gadui.", "\u201eLeFou yra i\u0161 t\u0173, kuris vien\u0105 dien\u0105 nori b\u016bti toks kaip Gastonas, o kit\u0105 \u2013 j\u012f pabu\u010diuoti. Pabaigoje viskas paai\u0161k\u0117ja, bet a\u0161 jums \u0161ito", "nei\u0161duosiu. Kaip ten beb\u016bt\u0173, tai labai gra\u017ei ir i\u0161skirtinai homoseksuali akimirka \u201eDisney\u201c filme\u201c, \u2013 sako re\u017eisierius B. Condonas.", "Reakcij\u0173 socialin\u0117je \u017einiasklaidoje b\u016bta visoki\u0173. Nors vieni ir d\u017eiugiai sutiko toki\u0105 naujien\u0105, nema\u017eai buvo ir nusivylusiu pirmojo homoseksualaus \u201eDisney\u201c persona\u017eo pasirinkimu.", "Vienas i\u0161 \u201eTwitter\u201c socialinio tinklo naudotoj\u0173 Ianas Milesas Cheongas para\u0161\u0117: \u201eDisney\u201c pristato pirm\u0105j\u012f homoseksual\u0173 veik\u0117j\u0105, LeFou. Jis toks nevyk\u0117lis kvailelis, kuris naudojamas kaip savo heteroseksualaus draugo priedas. Puikiai padirb\u0117ta\u201c.", "\u0160tai koki\u0105 nuomon\u0119 i\u0161sak\u0117 Jessica: \u201eKalbant apie Lefou kaip apie pirm\u0105j\u012f \u201eDisney\u201c LGBT persona\u017e\u0105, jausmas dviprasmi\u0161kas.", "\u201eDisney\u201c atstovai kol kas situacijos nekomentuoja."], "date": ["2017 m. kovo  2 d. 12:01"], "id": "73917864"},
{"url": "http://www.delfi.lt/veidai/kinas/po-oskaru-nesusipratimo-londono-kino-teatras-pajuokavo-susirinkusiems-ziureti-menesienos-paleido-kalifornijos-svajas.d?id=73919290", "title": ["Po \u201eOskar\u0173\u201c nesusipratimo Londono kino teatras pajuokavo \u2013 susirinkusiems \u017ei\u016br\u0117ti \u201eM\u0117nesienos\u201c, paleido \u201eKalifornijos svajas\u201c"], "text": ["Tikriausiai nereikia priminti, kad \u0161i\u0173 met\u0173 \u201eOskar\u0173\u201c ceremonijos vinis buvo supainiotas geriausios juostos apdovanojimas \u2013 per klaid\u0105 nuskamb\u0117jo \u201eKalifornijos svaj\u0173\u201c pavadinimas, nors tikrasis laim\u0117tojas buvo filmas \u201eM\u0117nesiena\u201c.", "Taigi kino teatro \u201eDalton\u2018s Rio Cinema\u201c komanda nusprend\u0117 pajuokauti: \u017ei\u016brovams, susirinkusiems pasi\u017ei\u016br\u0117ti Barry Jenkinso dramos \u201eM\u0117nesiena\u201c, dvide\u0161im\u010diai sekund\u017ei\u0173 jie paleido \u201eKalifornijos svajas\u201c.", "Kaip \u017eurnalistams sak\u0117 kino teatro vadovas Andrew Woodyattas, sausakim\u0161a sal\u0117 teigiamai sureagavo \u012f sumanyt\u0105 pok\u0161t\u0105.", "\u201eB\u016bt\u0173 buv\u0119 labai nejauku, jeigu \u017emon\u0117s neb\u016bt\u0173 suprat\u0119 pok\u0161to, bet, laimei, jie suprato. Mes paleidome vien\u0105 i\u0161 \u201eKalifornijos svaj\u0173\u201c anons\u0173, tai nebuvo jo prad\u017eia. Akimirkai \u017ei\u016brovai nu\u0161\u010diuvo, suprato, kad ka\u017ekas \u010dia ne taip. Sustabd\u0117me, nor\u0117jome, kad pasirodyt\u0173, jog padar\u0117me klaid\u0105 ir tada prad\u0117jome rodyti \u201eM\u0117nesien\u0105\u201c. Prapliupo ovacijos, visiems patiko\u201c, \u2013 pasid\u017eiaug\u0117 kino teatro vadovas."], "date": ["2017 m. kovo  2 d. 19:28"], "id": "73919290"},
{"url": "http://www.delfi.lt/veidai/kinas/oskaru-ceremonijoje-vokus-sumaisiusiems-apskaitininkams-paskirti-asmens-sargybiniai.d?id=73927222", "title": ["\u201eOskar\u0173\u201c ceremonijoje vokus sumai\u0161iusiems apskaitininkams paskirti asmens sargybiniai"], "text": ["Apskaitos \u012fmon\u0117 \u201e", "\u201c (PwC) teig\u0117, kad prie apskaitinink\u0173 Briano Cullinano ir Marthos Ruiz rezidencij\u0173 sustiprintas saugumas. Anot tinklalapio \u201eTMZ.com\u201c, apskaitininkai baiminasi d\u0117l savo gyvyb\u0117s.", "Tre\u010diadien\u012f paai\u0161k\u0117jo, kad B. Cullinanas ir M. Ruiz ateityje daugiau neatliks skai\u010diavim\u0173 \u201eOskar\u0173\u201c apdovanojimams, ta\u010diau nepraras savo kaip apskaitinink\u0173 darb\u0173.", "Sekmadien\u012f vykusios ceremonijos metu miuziklas \u201eKalifornijos svajos\u201c (La La Land) per klaid\u0105 paskelbtas geriausiu filmu. I\u0161 tikr\u0173j\u0173 geriausiu filmu pripa\u017einta juosta \u201eM\u0117nesiena\u201c (Moonlight).", "\u0160is incidentas apib\u016bdinamas kaip did\u017eiausia klaida per vis\u0105 89 met\u0173 \u201eOskar\u0173\u201c apdovanojim\u0173 istorij\u0105. B. Cullinanas per klaid\u0105 nominacijos nugal\u0117tojus skelbiantiems asmenims padav\u0117 ne t\u0105 vok\u0105.", "PwC skai\u010diuoja balsus ir paruo\u0161ia vokus, \u012fmon\u0117 atsipra\u0161\u0117 u\u017e klaid\u0105."], "date": ["2017 m. kovo  3 d. 09:28"], "id": "73927222"},
{"url": "http://www.delfi.lt/veidai/kinas/filmo-loganas-recenzija-neuzmirstamas-h-jackmano-atsisveikinimas-su-17-metu-trunkancia-iksmenu-legenda.d?id=73928078", "title": ["Filmo \u201eLoganas\u201c recenzija: neu\u017emir\u0161tamas H. Jackmano atsisveikinimas su 17 met\u0173 trunkan\u010dia \u201eIksmen\u0173\u201c legenda"], "text": ["2029 metai. Pavarg\u0119s nuo kov\u0173, susen\u0119s ir apati\u0161kai \u012f gyvenim\u0105 \u017ei\u016brintis Loganas gyvena ram\u0173 atsiskyr\u0117lio gyvenim\u0105 Teksase, tuo pa\u010diu globodamas sergant\u012f \u010carlz\u0105 Ksavier\u0105. Viskas lyg ir b\u016bt\u0173 gerai, jeigu jo gyvenime neatsirast\u0173 vienuolikmet\u0117 mergina Laura, kuri paskui save atveda nelaim\u0119. Loganas, nor\u0117damas apsaugoti mergait\u0119 ir profesori\u0173 Ksavier\u0105, stoja \u012f nelygi\u0105 kov\u0105 su prie\u0161i\u0161kai nusista\u010diusiais kovotojais. Jis dar ne\u017eino, jog \u0161i kova jam gali b\u016bti paskutin\u0117...", "Lygiai prie\u0161 septyniolika met\u0173 prasid\u0117jusi \u201eIksmen\u0173\u201c kino fran\u010diz\u0117 iki dabar sugeba gerai stebinti \u017ei\u016brovus pristatydama naujus herojus, antagonistus ir, \u017einoma, \u012fdomiai atrodan\u010dias istorijas, kurios \u012ftraukia nuo prad\u017eios iki galo. Per tuos metus sulauk\u0117me trij\u0173 skirting\u0173, bet daug bendro tarpusavyje turin\u010di\u0173 trilogij\u0173. Pirmoji i\u0161 j\u0173 pasakojo apie dabartinius laikus ir Iksmen\u0173 kov\u0105 su prie\u0161i\u0161kai nusista\u010diusiais mutantais. Antroji buvo skirta jauniems herojams ir j\u0173 nuotykiams, kurie galiausiai virto mitais ir legendomis. Tre\u010dioje, solin\u0117je populiariausio Iksmeno Ernio trilogijoje gal\u0117jome m\u0117gautis Logano \u017eygdarbiais ir pa\u017einti jo praeit\u012f. B\u016btent pastaroji trilogija ir u\u017ebaigia vis\u0105 mums pa\u017e\u012fstam\u0105 istorij\u0105, kuri beveik du de\u0161imtme\u010dius t\u0119siasi kino ekranuose.", "A\u0161 pats labai m\u0117gstu \u201eIksmenus\u201c, nes su jais u\u017eaugau. I\u0161 prad\u017ei\u0173 tai buvo animacinis 1992 met\u0173 serialas, po to t\u0117\u010dio i\u0161 Lenkijos atve\u017eti \u012fvair\u016bs komiksai, o v\u0117liau ir vaidybiniai filmai. Tod\u0117l i\u0161ties labai sunku atsisveikinti su \u0161ia kino visata, kuri\u0105 2000 metais taip \u017evaliai prad\u0117jo kuruoti studija \u201e20th Century Fox\u201c. Bet suprantama, jog viskam anks\u010diau ar v\u0117liau ateina pabaiga. Svarbiausia u\u017ebaigti visk\u0105 gra\u017eiai ir didingai. Ir b\u016btent taip padar\u0117 kino studija su re\u017eisieriumi Jamesu Mangoldu prie\u0161aky.", "Finalinis Ernio trilogijos filmas kardinaliai skiriasi nuo vis\u0173 \u201eIksmen\u0173\u201c film\u0173, kurie buvo pasirod\u0119 per tuos septyniolika met\u0173. Ir viskas d\u0117l to, jog po praeit\u0173 met\u0173 didel\u0117s filmo \u201eDeadpool\u201c finansin\u0117s s\u0117km\u0117s, kuri paskatino did\u017eiausias Holivudo kino studijas imtis brutaliau atrodan\u010di\u0173 komiks\u0173 ekranizacij\u0173, sulauk\u0117me \u201eR\u201c cenz\u0105 turin\u010dio filmo, kurio pagrindu tapo labai kruvinas ir rimtas komiksas \u201eSenis Loganas\u201c.", "Jeigu lygin\u010diau \u0161\u012f film\u0105 su kitais \u201eMarvel\u201c komiksais paremtais projektais, tai savo kokybe jis beveik prilygsta tobulai Christopherio Nolano sukurtai \u201eTamsos riterio\u201c trilogijai, kurios pamatu tapo \u201eDC\u201c komiksai.", "Naujoji Jameso Mangoldo re\u017eisuota juosta, kurios varikliu tampa senstel\u0117jusio Logano istorija, pasakoja ne vien apie ateit\u012f, bet kartu atskleid\u017eia svarbius praeities niuansus, kurie sugeba atskleisti nema\u017eai tiesos, susijusios su kitais \u201eIksmen\u0173\u201c fran\u010diz\u0117s herojais. Visgi daugeliui bus \u012fdomu su\u017einoti, kas per tiek met\u0173 atsitiko su kitais vis\u0173 mylimais veik\u0117jais ir kod\u0117l pasaulyje beveik nebeliko joki\u0173 mutant\u0173. Kaip ir komikse, taip ir \u010dia pristatoma paskutin\u0117 Logano kelion\u0117, paskutinis jo m\u016b\u0161is prie\u0161 am\u017ein\u0105 poils\u012f. Ir ne, nekalbu apie mirt\u012f, o apie ka\u017ek\u0105 didingesnio. Kas skait\u0117 komiks\u0105, supras, kas ne \u2013 pamatys filme. Nesinori atskleisti \u012fdomiausi\u0173 filmo viet\u0173, nes tai b\u016bt\u0173 nes\u0105\u017eininga t\u0173 \u017emoni\u0173, kurie dar ne\u017ei\u016br\u0117jo filmo, at\u017evilgiu.", "Siu\u017eetin\u0117 filmo linija susijusi su pa\u010diu Loganu, jo gyvenimu ir keliomis staigmenomis, kuri\u0173 jis sulaukia \u012fpus\u0117jus juostai. \u010cia jau mes gauname piln\u0105 psichologin\u012f \u0161io unikalaus \u201eMarvel\u201c komiks\u0173 herojaus portret\u0105, kuris atskleistas i\u0161 dar jokiame filme nematyt\u0173 perspektyv\u0173. Ir tai nuostabu, kai visas d\u0117mesys komikso ekranizacijoje atitenka rimtiems i\u0161ved\u017eiojimams, susijusiems su \u017emogaus nat\u016bra. Jau nekalbu apie socialinius \u0161io filmo aspektus, kurie taip pat labai svarb\u016bs. Nauja pa\u017eintis su Loganu neapsiriboja vien \u0161iuo persona\u017eu. \u010carlzo Ksaviero buvimas filme taip pat yra labai vertingas, tod\u0117l jo duetas su Loganu tampa vienu i\u0161 jautriausi\u0173 ir rim\u010diausi\u0173 \u0161io filmo akcent\u0173. Be mums visiems pa\u017e\u012fstam\u0173 heroj\u0173, filme taip pat pasirodo mergait\u0117 Laura arba kitaip tariant \u201eX-23\u201c, kurios galimyb\u0117s filmo eigos metu pradeda prilygti pa\u010diam Loganui. Filme taip pat pilna antagonist\u0173, \u012fdomi\u0173 ir charizmatik\u0161\u0173 blogiuk\u0173 kaip Donaldas Pirsas, kurie sugeba neblogai i\u0161kar\u0161ti kail\u012f net ir pa\u010diam Erniui. \u017dinoma, komikse antagonistais tampa visi\u0161kai kitokie herojai, bet tai netrikdo, nes netgi \u012fdomiau steb\u0117ti naujus ir dar nematytus blogie\u010dius.", "Kalbant apie veiksm\u0105 \u2013 jis nuostabus. Tikrovi\u0161kai pateiktos kovos, labai gra\u017eiai ir tuo pa\u010diu brutaliai atrodantys pagrinidni\u0173 heroj\u0173 susid\u016brimai, kvap\u0105 gniau\u017ean\u010dios automobili\u0173 gaudyn\u0117s ir ne k\u0105 ma\u017eiau akis d\u017eiuginantys susi\u0161audymai. \u010cia yra viskas, ko reikia kietai atrodan\u010diam filmui, kurio tikslu tampa ne beprasmi\u0161kai atrodan\u010dios veiksmo scenos, bet ir \u012fdomus pasakojimas, geri dialogai bei nenuvalkiotas humoras, kuris paskutiniais metais tampa neatsiejamu komiks\u0173 ekranziacij\u0173 dalyviu.", "Apibendrindamas visk\u0105, k\u0105 teko pamatyti filme \u201eLoganas\u201c, galiu tik pasakyti, jog \u0161is beveik pustre\u010dios valandos trukm\u0117s epas tampa ne tik puikia dovana visiems komiks\u0173 ekranizacij\u0173 gerb\u0117jams, kurie galiausiai gauna i\u0161skirtin\u012f ir labai brutal\u0173 \u201eMarvel\u201c komiksais paremt\u0105 film\u0105, bet ir jautr\u0173 atsisveikinim\u0105 su vis\u0173 mylimu herojumi Erniu, kurio kelion\u0117 po septyniolikos met\u0173 kino ekranuose pasibaig\u0117 i\u0161ties didingai.", "I\u0161 technin\u0117s pus\u0117s \u0161is filmas savo pateikimu labai primena \u201ePa\u0161\u0117lus\u012f Maks\u0105\u201c. Tiek spalvos, tiek aplinka ir chaoso apimtas pasaulis, kuriame tenka i\u0161gyventi pagrindiniams herojams. Filmo dekoracijos ir grimas atrodo tikrovi\u0161kai, kas suteikia \u0161iai juostai dar geresn\u012f vizualin\u012f poveik\u012f. Nenuostabu, jog re\u017eisierius ir kino studija \u201e20th Century Fox\u201c nori met\u0173 gale pristatyti nespalvot\u0105 \u0161io filmo versij\u0105, kuri film\u0105 pavers dar patrauklesniu.", "Specialieji efektai, kuri\u0173 \u0161ioje juostoje yra gan\u0117tinai nedaug, skiriasi nuo vis\u0173 \u201eIksmen\u0173\u201c film\u0173, kuriuose plika akimi buvo galima pasteb\u0117ti CGI tecnologij\u0173 d\u0117ka sukurtus vaizdus. \u010cia bandyta visk\u0105 pateikti kuo nat\u016braliau ir k\u016br\u0117jams tai pavyko.", "Filmas gali pasigirti ir geru kameros darbu, kurio d\u0117ka brutaliai atrodan\u010dias scenas buvo galima steb\u0117ti i\u0161 itin akims patraukli\u0173 poizicij\u0173. Dviems \u201eOskarams\u201c nominuotas operatorius Johnas Mathiesonas ne tik puikiai nufilmavo smurto kupinus vaizdus, bet taip pat suteik\u0117 nema\u017eai adrenalino stebint i\u0161vaizd\u017eiai nufilmuotas veiksmo scenas ir bendrus, pasaki\u0161kai atrodan\u010dius Teksaso kra\u0161tovaizd\u017eius, kurie kaskart primindavo geriausius vesterno kino \u017eanro atstovus.", "Muzikin\u0117 juostos dalis \u2013 tai svarbiausias atmosferos variklis filme. Rami, gana li\u016bdna ir kartu ger\u0105 \u012ftamp\u0105 sukurianti muzika, kuri\u0105 filmui para\u0161\u0117 ilgametis re\u017eisieriaus Jameso Mangoldo draugas, dviems \u201eOskarams\u201c nominuotas kompozitorius Marco Beltrami, sugeba suteikti filmui i\u0161skirtin\u012f brai\u017e\u0105 jau nekalbant apie Johnny Casho hit\u0105 \u201eHurt\u201c ir Kaleo dain\u0105 \u201eWay Down We Go\u201c .", "Vaizdo monta\u017eo darbas labai precizi\u0161kas, tod\u0117l siu\u017eetin\u0117 filmo linija \u017ei\u016brisi itin \u017evaliai ir \u012ftraukian\u010diai. Net nesijau\u010dia kaip greitai prab\u0117ga tos dvi su puse valandos. Garso monta\u017eas irgi geras, nes kiekviena veiksmo scena, kuri\u0105 pagardina stiprus garsas, sugeba suteikti reikiamos \u012ftampos, kas labai svarbu tokio pob\u016bd\u017eio projektams.", "\u0160is filmas tampa ne vien atsisveikinimu su Loganu, bet ir su jo atlik\u0117ju, net septyniolika met\u0173 \u0161\u012f persona\u017e\u0105 vaidinusiu Hugh Jackmanu. Aktorius paskutin\u012f kart\u0105 \u012fk\u016bnydamas \u0161\u012f persona\u017e\u0105 per\u017eeng\u0117 visas savo galimybi\u0173 ribas ir suk\u016br\u0117 iki \u0161iol dar nematyt\u0105 Ernio paveiksl\u0105. Tai dramati\u0161kiausias \u0161io aktoriaus pasirodymas per daugel\u012f met\u0173 ir, mano nuomone, tai vienas geriausi\u0173 jo pasirodym\u0173 kino karjeroje. Tiek daug ekspersijos, skausmo, neapykantos ir li\u016bdesio vaidinant \u0161\u012f heroj\u0173 dar nebuvau mat\u0119s. Tai tiesiog pasaki\u0161kas atsisveikinimas su \u017ei\u016brovais, kur\u012f tiesiog b\u016btina pamatyti dideliame ekrane.", "Ne k\u0105 ma\u017eiau savo pasirodymu nustebino kitas \u201eIksmen\u0173\u201c fran\u010diz\u0117s veteranas, aktorius Patrickas Stewartas, kuris ir v\u0117l \u012fk\u016bnyjo \u010carlz\u0105 Ksavier\u0105. Nuostabus ir labai jautrus aktoriaus pasirodymas, kuris gali taip sugraudinti, jog nety\u010dia akys pa\u010dios prad\u0117s a\u0161aroti.", "Kiekvienas antraplanio vaidmens aktorius susidorojo su savo paskirtu vaidmeniu \u012ftikinamai. Dafne Keen, suvaidinusi Lauros persona\u017e\u0105, nustebino savo pasirengimu. Beveik visus triukus filme ji atlikin\u0117jo pati, o ir vaidybos prasme jai irgi sek\u0117si \u012ftikinti. Taip pat su\u017eavi da\u017enas buk\u0173 komedij\u0173 aktorius Stephenas Merchantas, suvaidin\u0119s Kaliban\u0105, ir brutaliai nusiteikusio Donaldo Pirso atlik\u0117jas Boydas Holbrookas.", "Juostoje taip pat galima pamatyti Elizabeth Rodriguez, Richard\u0105 E. Grant\u0105 ir Eriq\u0105 La Salle\u2018\u0105, kurie atliko irgi svarbias, nors ir epizodines roles. J\u0173 vaidyba \u012ftikino ir neerzino, kaip da\u017enai b\u016bna su antraplaniais ir epizodiniais veik\u0117jais.", "\u201eLoganas\u201c \u2013 stiprus, jautrus ir neu\u017emir\u0161tamas Hugh Jackmano atsisveikinimas su septyniolika met\u0173 trunkan\u010dia \u201eIksmen\u0173\u201c visata ir jo \u012fk\u016bnijamu Ernio persona\u017eu. \u0160is savo kokybe ir pateikimo stiliumi i\u0161skiriantis filmas, kurio branduoliu tampa brutaliai papasakota istorija, turi visk\u0105, ko reikia kietai ir nenuvalkiotai komiks\u0173 ekranizacijai \u2013 pradedant gerai para\u0161ytu scenarijumi, \u012ftikinama aktori\u0173 vaidyba ir u\u017ebaigiant nat\u016braliai atrodan\u010diais efektais, pagardintais \u012ftampos prifar\u0161iruotu veiksmu.", "Filmo anonsas:"], "date": ["2017 m. kovo  3 d. 10:32"], "id": "73928078"},
{"url": "http://www.delfi.lt/veidai/kinas/d-boyleas-apie-antraja-traukiniu-zymejimo-dali-filmai-keicia-gyvenimus-todel-dievinu-savo-darba.d?id=73928832", "title": ["D. Boyle\u2019as apie antr\u0105j\u0105 \u201eTraukini\u0173 \u017eym\u0117jimo\u201c dal\u012f: filmai kei\u010dia gyvenimus, tod\u0117l dievinu savo darb\u0105"], "text": ["\u201eNuo pirmosios dalies pra\u0117jo 20 met\u0173, keit\u0117si kartos, tad nor\u0117jau kultin\u0119 pirmojo filmo fraz\u0119 \u201eRinkis gyvenim\u0105\u201c (angl. Choose life) pritaikyti dabartiniams jaunuoliams. Jei jau sugeb\u0117jome u\u017ekariauti auditorij\u0105 tuomet, gal ir dabar galime padaryti kai k\u0105 ypatingo? Kaip ir tada, taip ir dabar esu \u012fsitikin\u0119s, jog filmai gali keisti gyvenimus. B\u016btent d\u0117l to dievinu savo darb\u0105\u201c, \u2013 sako D. Boyle\u2019as.", "Re\u017eisierius pasakoja, jog apie filmo t\u0119sin\u012f buvo m\u0105stoma filmo pasirodymo de\u0161imtme\u010dio proga. Ta\u010diau tuomet nuspr\u0119sta, kad para\u0161ytas scenarijus nebuvo pakankamai stiprus.", "\u201eSu film\u0173 t\u0119siniais yra tokia problema: visi galvoja, kad u\u017etenka pakviesti tuos pa\u010dius aktorius ir juostos lauks nereg\u0117ta s\u0117km\u0117. Ta\u010diau tai dar ne viskas. Jei pirmoji dalis buvo s\u0117kminga, pakartoti jos s\u0117km\u0119 yra dvigubai sunkiau, nei sukurti nauj\u0105 kino hit\u0105\u201c, \u2013 \u012fsitikin\u0119s D. Boyle\u2019as.", "Ta\u010diau pra\u0117jus dviem de\u010dimtme\u010diams jis jaut\u0117si u\u017etikrintai: pakviet\u0117 ne tik tuos pa\u010dius aktorius, bet ir rankose laik\u0117 stipr\u0173 scenarij\u0173.", "\u201eSkaitant scenarij\u0173 man \u0161iurpo oda. Atrodo, gr\u012f\u017eau laiku \u012f praeit\u012f, juk su tais \u0161mikiais tuomet praleidome tikrai ger\u0105 laik\u0105. Dabar viskas buvo ne k\u0105 blogiau\u201c, \u2013 juokiasi aktorius Jonny Lee Milleris.", "\u201eTraukini\u0173 \u017eym\u0117jimas 2\u201c debiutavo Berlyno film\u0173 festivalyje ir sulauk\u0117 daugyb\u0117s kritik\u0173 liaupsi\u0173. Juosta pasakoja apie t\u0105 pat\u012f Renton\u0105, kuris pasiilg\u0119s \u0160kotijos \u2013 vienintel\u0117s vietos, kuri\u0105 gali vadinti namais, susitinka ir susitaiko su anuometiniais bi\u010diuliais: \u201eNesveikuoju\u201c (Sick Boy) Saimonu Viljamsonu (aktorius Jonny Lee Milleris) ir Denieliu \u201eSpadu\u201c Merfiu (akt. Ewenas Bremneris). Abu \u0160kotijoje pasilik\u0119 jo draugai (kaip ir pats Rentonas) jau seniausiai nebevartoja heroino ir vengia kal\u0117jime s\u0117din\u010dio, psichopati\u0161k\u0173 polinki\u0173 turin\u010dio Francio Begbio (akt. Robertas Carlyle\u2018as). Ta\u010diau pastarasis, atlik\u0119s bausm\u0119, pats juos susiranda.", "Prisimindama audringas jaunyst\u0117s dienas, \u0161aunioji ketveriuk\u0117 ir pati nepajunta, kaip \u012fsipainioja \u012f nauj\u0105 pra\u017e\u016bting\u0105 veikl\u0105 \u2013 pornografijos pasaul\u012f.", "Ar Rentonui ir jo bi\u010diuliams pagaliau pavyks pasirinkti gyvenim\u0105? Tai pamatysime jau kovo 10 dien\u0105.", "Filmo anonsas:"], "date": ["2017 m. kovo  3 d. 10:48"], "id": "73928832"},
{"url": "http://www.delfi.lt/veidai/kinas/grazuoles-ir-pabaisos-istorija-per-pasauli-vilnija-skandalais-pernelyg-pabreziamas-homoseksualumas.d?id=73958886", "title": ["\u201eGra\u017euol\u0117s ir pabaisos\u201c istorija per pasaul\u012f vilnija skandalais: pernelyg pabr\u0117\u017eiamas homoseksualumas"], "text": ["Pasak filmo re\u017eisieriaus Billo Kondono, naujajame filme veik\u0117jas Le Fou patiria \u201ei\u0161skirtinai homoseksual\u0173 moment\u0105\u201c ir \u012fsimyli nenaud\u0117l\u012f ma\u010do Gaston\u0105.", "Rusijoje nuo 2013 m. galioja \u012fstatymas, draud\u017eiantis \u201eg\u0117j\u0173 propagand\u0105 vaikams\u201c.", "Vienas i\u0161 ar\u0161iausi\u0173 min\u0117to draudimo propaguotoj\u0173, politikas Vitalijus Milonovas kreip\u0117si \u012f \u0161alies kult\u016bros ministr\u0105 ir paragino j\u012f pa\u017ei\u016br\u0117ti film\u0105 iki jam pasirodant Rusijos kino teatruose kovo 16 d., kad ministras pats \u012fvertint\u0173, ar filmo scenos nepa\u017eeid\u017eia \u0161alyje galiojan\u010di\u0173 \u012fstatym\u0173. Pasak V. Milonovo, jei bus patvirtinta, kad filme propaguojamas homoseksualumas, reik\u0117s imtis priemoni\u0173 ir j\u012f visi\u0161kai u\u017edrausti.", "Billas Condonas g\u0117j\u0173 \u017eurnalui \u201eAttitude\u201c pasak\u0117: \u201eVeik\u0117jas LeFou vien\u0105 dien\u0105 nori b\u016bti Gastonas, o kit\u0105 dien\u0105 nori Gaston\u0105 pabu\u010diuoti. Jis sumi\u0161\u0119s d\u0117l toki\u0173 savo jausm\u0173. Jis k\u0105 tik suvok\u0117, kad jam jie kilo. Tai pirmasis i\u0161skirtinai homoseksualus momentas, kada nors \u012ftrauktas \u012f \u201eDisney\u201c film\u0105\u201c.", "U\u017edrausti \u0161\u012f film\u0105 nori ne tik Rusijos vyriausyb\u0117.", "Evangelikas pamokslininkas Franklinas Grahamas i\u0161 \u0160iaur\u0117s Karolinos paragino boikotuoti \u0161\u012f film\u0105 d\u0117l homoseksualaus veik\u0117jo. Pasak pamokslininko, bendrov\u0117 \u201eDisney\u201c bando vaikams \u012fpir\u0161ti LGBT vertybes.", "Penktadien\u012f jo \u012fra\u0161u \u201eFacebook\u201c svetain\u0117je buvo pasidalinta daugiau nei 88 t\u016bkst. kart\u0173 ir vienas kino teatras Alabamoje atsisak\u0117 rodyti \u0161\u012f film\u0105. Kino teatro Henagare, Alabamoje savininkai ketvirtadien\u012f \u201eFacebook\u201c svetain\u0117je paskelb\u0117 sprendim\u0105 boikotuoti \u0161\u012f film\u0105. Savininkai, save vadinantys krik\u0161\u010dioniais, para\u0161\u0117: \u201eMes nerodysime to, kas prie\u0161tarauja Biblijai. Jei \u012f film\u0105 negalime nusivesti savo 11 met\u0173 an\u016bk\u0117s ir 8 m. an\u016bko, n\u0117ra jokio reikalo j\u012f \u017ei\u016br\u0117ti\u201c, \u2013 ra\u0161o jie.", "Jie prid\u016br\u0117: \u201eJei negalime s\u0117d\u0117ti filme kartu su Dievu ar J\u0117zumi, mes jo nerodysime\u201c.", "LeFou bus pirmasis homoseksualus veik\u0117jas \u201eDisney\u201c istorijoje. Perdirbinyje Emma Watson vaidins jaun\u0105 Gra\u017euol\u0119, kuri \u012fsimyli pabaisa paverst\u0105 princ\u0105 (j\u012f vaidina Danas Stevensas).", "Sp\u0117jama, kad filmas vien per premjeros savaitgal\u012f \u0160iaur\u0117s Amerikoje gali u\u017edirbti 100 mln. doleri\u0173."], "date": ["2017 m. kovo  6 d. 21:51"], "id": "73958886"},
{"url": "http://www.delfi.lt/veidai/kinas/oskarai-2017-jau-isdalyti-kas-laurus-skins-kitamet.d?id=73967122", "title": ["\u201eOskarai 2017\u201c jau i\u0161dalyti: kas laurus skins kit\u0105met?"], "text": ["Filmas \u201eM\u0117nesiena\u201c, kuris dar lapkri\u010dio m\u0117nes\u012f tapo vienu i\u0161 realiausi\u0173 pretendent\u0173 \u012f auksin\u0119 statul\u0117l\u0119, tapo nema\u017eu apkalbos objektu socialiniuose tinkluose d\u0117l savo jautrios ir gan\u0117tinai provokuojan\u010dios temos \u2013 homoseksualumo, narkotik\u0173 ir rasizmo. Daug kas galvojo, jog tokia sunki tema, kuri\u0105 gvildena Barry Jenkinso filmas, \u0161\u012fkart nusileis lengvam ir naiviam re\u017eisieriaus Damieno Chazelle\u2018o triumfui pavadinimu \u201eKalifornijos svajos\u201c, kuris ir taip gavo \u0161e\u0161is apdovanojimus, \u012fskaitant u\u017e geriausi\u0105 re\u017eis\u016br\u0105.", "Pasibaigus \u0161i\u0173 met\u0173 \u201eOskarams\u201c ir prasid\u0117jus naujam kino sezonui, kino industrija nusitaik\u0117 \u012f b\u016bsimus filmus, kurie kitais metais gal\u0117s pakartoti mano pamin\u0117t\u0173 film\u0173 s\u0117km\u0119. Per\u017ei\u016br\u0117j\u0119s kelis ilgus ir daug \u017eadan\u010dius s\u0105ra\u0161us, i\u0161sirinkau penkis projektus, kurie tur\u0117s nema\u017eai \u012ftakos jubiliejiniuose 90-uose \u201eOskar\u0173\u201c apdovanojimuose.", "I\u0161gird\u0119 re\u017eisieriaus Christopherio Nolano pavard\u0119, jo gerb\u0117jai visame pasaulyje pradeda klykli kaip mergait\u0117s per Justino Bieberio koncert\u0105. Ta\u010diau \u0161iuo atveju yra labai rimtas pagrindas. \u0160is unikalus kino k\u016br\u0117jas sugeba savo filmuose sujungti rimtum\u0105 su pramoga, tod\u0117l jo darbais gali m\u0117gautis ne vien popso gerb\u0117jai, bet ir rimt\u0173 film\u0173 vertintojai. Brit\u0173 re\u017eisieriaus filmografijoje yra tokie meistri\u0161ki darbai kaip \u201eMemento\u201c, \u201ePresti\u017eas\u201c (angl. \u201eThe Prestige\u201c), \u201ePrad\u017eia\u201c (angl. \u201eInception\u201c), \u201eTarp \u017evaig\u017ed\u017ei\u0173\u201c (angl. \u201eInterstellar\u201c) ir, \u017einoma, nepriekai\u0161tinga \u201eTamsos riterio\u201c (angl. \u201eThe Dark Knight\u201c) trilogija. Nenuostabu, jog jo naujojo darbo apie Antr\u0105j\u012f pasaulin\u012f kar\u0105 \u201eDiunkerkas\u201c laukia milijonai \u017emoni\u0173 visame pasaulyje.", "Akivaizdu, jog filmas turi nema\u017eai \u0161ans\u0173 papulti \u012f JAV kino meno ir mokslo akademijos komisijos akirat\u012f, nes pana\u0161aus pob\u016bd\u017eio projektai ten yra i\u0161ties populiar\u016bs. Kaip pavyzd\u012f galima paimti net ir 2016 met\u0173 juost\u0105 \u201ePj\u016bklo ketera\u201c (angl. \u201eHacksaw Ridge\u201c), kuri\u0105 re\u017eisavo buv\u0119s Holivudo \u201epersona non grata\u201c Melas Gibsonas. Kas lie\u010dia Christopher\u012f Nolan\u0105, tai jis jau triskart buvo nominuotas \u201eOskarui\u201c u\u017e filmus \u201ePrad\u017eia\u201c ir \u201eMemento\u201c.", "Vienintelis niuansas, kuris galb\u016bt gali paki\u0161ti koj\u0105 \u0161iam filmui \u201eOskaruose\u201c, yra tas, jog juosta pasirodo vasar\u0105, o ne kaip \u012fprasta \u201eOskar\u0173\u201c nominantams \u2013 ruden\u012f.", "Re\u017eisieri\u0173 Valerie Faris ir Jonathano Daytono duetas \u201eOkar\u0173\u201c apdovanojimuose pa\u017e\u012fstamas nuo 2006 met\u0173, kai j\u0173 i\u0161 pirmo \u017evilgsnio paprastas, bet labai \u0161iltas filmas \u201eMa\u017eoji mis\u201c (angl. ", ") i\u0161kovojo du i\u0161 keturi\u0173 galim\u0173 auksini\u0173 statul\u0117li\u0173.", "J\u0173 naujasis filmas \u201eLy\u010di\u0173 kova\u201c jau dabar \u012fvardijamas kaip vienas i\u0161 pagrindini\u0173 pretendent\u0173 \u012f \u201eOskarus\u201c d\u0117l savo itin aktualios femininstin\u0117s temos. Visgi juosta pasakoja apie legendin\u012f 1973 m. teniso ma\u010d\u0105 tarp 55-eri\u0173 met\u0173 Winbledono \u010dempiono Bobby\u2018io Riggso ir 29-eri\u0173 met\u0173 tenisinink\u0117s Billie Jeans King. Taip pat solidumo juostai priduoda joje suvaidin\u0119 aktoriai \u2013 k\u0105 tik \u201eOskar\u0105\u201c laim\u0117jusi Emma Stone, kuriai matyt Billie Jeans King vaidmuo atne\u0161 tre\u010di\u0105 \u201eOskaro\u201c nominacij\u0105, ir JAV kino meno ir mokslo akademijai nominuotas Steve\u2018as Carrelis. Be to, scenarij\u0173 filmui para\u0161\u0117 \u201eOskarinis\u201c Simonas Beaufoy\u2018us, kuris 2008 metais triumfavo su filmu \u201eL\u016b\u0161nyn\u0173 milijonierius\u201c (angl. \u201eSlumdog Millionaire\u201c).", "\u0160e\u0161iems \u201eOskarams\u201c nominuoto re\u017eisieriaus Paulo Thomaso Andersono pristatin\u0117ti nereikia, nes jo darbai \u201eBus kraujo\u201c (angl. \u201eThere Will Be Blood\u201c), \u201eMagnolija\u201c (angl. \u201eMagnolia\u201c), \u201ePa\u0161\u0117lusios naktys\u201c (angl. \u201eBoogie Nights\u201c) ir \u201eMokytojas\u201c (angl. \u201eThe Master\u201c) kalba patys u\u017e save.", "Kino k\u016br\u0117jas \u0161iais metais \u017eada pristatyti vien\u0105 i\u0161 laukiamiausi\u0173 met\u0173 kino projekt\u0173, kurio tema taps praeito am\u017eiaus \u0161e\u0161tojo de\u0161imtme\u010dio mada ir dizaineriai. Ta\u010diau ne vien tema ir mados nam\u0173 u\u017ekulisiai tampa \u0161ios juostos pagrindiniu koziriu, o pagrindinio vaidmens atlik\u0117jas, tris \u201eOskarus\u201c laim\u0117j\u0119s aktorius Danielis Day Lewisas, kurio kiekvienas pasirodymas kine tampa did\u017eiausiu \u012fvykiu.", "Paskutin\u012f kart\u0105 aktorius kino ekranuose pasirod\u0117 2012 metais filme \u201eLinkolnas\u201c (angl. \u201eLincoln\u201c), kuriame atliko 16-ojo JAV prezidento Abraomo Linkolno vaidmen\u012f. U\u017e \u0161\u012f pasirodym\u0105 aktorius buvo apdovanotas JAV kino meno ir mokslo akademijos tre\u010di\u0105 kart\u0105 karjeroje. Tik\u0117tina, jog ir kitais metais jis taps vienu i\u0161 pagrindini\u0173 pretendent\u0173 \u012f auksin\u0119 statul\u0117l\u0119, kaip ir naujasis Paulo Thomaso Andersono filmas.", "Dviej\u0173 \u201eOskar\u0173\u201c laureatas Alexanderis Payne\u2018as \u0161i\u0173 met\u0173 gale \u017ei\u016brovams pristato dar vien\u0105 potencial\u0173 apdovanojim\u0173 sezono gali\u016bn\u0105 \u2013 socialin\u0119 dram\u0105 su komedijos elementais apie finansines \u017emogaus galimybi\u0173 ribas.", "Juosta \u012fdomi tuo, jog ji yra labai aktuali d\u0117l kasmetinio mokes\u010di\u0173 augimo, tod\u0117l \u012f tokias temas JAV kino meno ir mokslo akademija reaguoja labai pozityviai. Kitas did\u017eiulis pliusas \u2013 lengvas re\u017eisieriaus pasakojimo tonas, tod\u0117l akivaizdu, jog m\u016bs\u0173 lauks protingas, bet ir ne per daug sunkus filmas, kas paskutiniais metais tampa didele retenybe \u201eOskaruose\u201c.", "Aktori\u0173 kolektyvas filme taip pat kelia smalsum\u0105. Kelis metus kino ekranuose rimtuose filmuose nesirodantis dviej\u0173 \u201eOskar\u0173\u201c laureatas Christopheris Waltzas, savo karjer\u0105 atgaivin\u0119s Mattas Damonas ir visuomet \u017eavi Kristine Wiig tikrai neleis nuobod\u017eiauti susirinkusiems pasi\u017ei\u016br\u0117ti filmo \u201eSuma\u017einimas\u201c kino sal\u0117se.", "2010 metais \u201eOskar\u0105\u201c i\u0161 savo buvusio vyro Jameso Camerono pavogusi re\u017eisier\u0117 ", " po ilgesn\u0117s, net penkis metus trukusios pertraukos nuo did\u017eiojo kino, sugr\u012f\u017eta su dar vienu rimtu, tikrais \u012fvykiais paremtu filmu, kurio tema jau pati save gali nominuoti \u201eOskarui\u201c.", "Du \u201eOskarus\u201c laim\u0117jusi re\u017eisier\u0117 pristatys film\u0105 apie 1967-\u0173j\u0173 met\u0173 tarprasines riau\u0161es Detroito mieste, kurios ant koj\u0173 suk\u0117l\u0117 vis\u0105 \u0161al\u012f. Kruvina naktis, kurios negal\u0117jo sukontroliuoti policijos paj\u0117gos, ilgam \u012fstrigo \u012f JAV istorij\u0105, bet ne d\u0117l smurto prover\u017eio, o d\u0117l to, jog juodaod\u017eiai \u017emon\u0117s i\u0161sireikalavo lygi\u0173 teisi\u0173.", "Pagrindius vaidmenis filme atliko talentinga aktori\u0173 komanda, tarp kuri\u0173 serialo \u201eOfisas\u201c (angl. \u201eThe Office\u201c) \u017evaig\u017ed\u0117 Johnas Krasinskis, Willas Poulteras, Johnas Boyega, Anthony\u2018is Mackie\u2018is, Hannah Murray ir Jackas Reynoras."], "date": ["2017 m. kovo  7 d. 15:31"], "id": "73967122"},
{"url": "http://www.delfi.lt/veidai/kinas/pokalbis-su-kino-apzvalgininku-sekmes-klaidos-ir-mintys-apie-lietuviska-kina.d?id=73967588", "title": ["Pokalbis su kino ap\u017evalgininku: s\u0117km\u0117s, klaidos ir mintys apie lietuvi\u0161k\u0105 kin\u0105"], "text": ["\u012e skaitytojo pateikt\u0105 klausim\u0105, kaip D. Voitukevi\u010dius vertina film\u0105 ", ", jis atsak\u0117 neie\u0161kodamas gilios prasm\u0117s: \u201eKaip ir min\u0117jau, tai komerscinis projektas. \u012e j\u012f reikia \u017ei\u016br\u0117ti i\u0161 pramogin\u0117s perspektyvos. Jei tai b\u016bt\u0173 labai rimtas meninis filmas, tada kitaip \u017ei\u016br\u0117\u010diau\u201c.", "Pokalbio metu D. Voitukevi\u010dius taip pat ap\u017evelg\u0117 ir da\u017enai \u017ei\u016brovams u\u017ekli\u016bnan\u010dius angli\u0161k\u0173 pavadinim\u0173 vertinius. Anot jo, pavadinimai da\u017enai nesutampa d\u0117l to, kad jie parenkami kiekvienai teritorijai ir tai daroma atsakingai, tad per daug piktintis nevert\u0117t\u0173.", "Vis d\u0117lto, jis i\u0161skyr\u0117 vien\u0105 atvej\u012f, kuris i\u0161ties ver\u010dia \u0161yptel\u0117ti: \u201eVienas i\u0161 j\u0173 buvo filmas \u201eDruska\u201c su ", ". Salt (liet. \u201edruska\u201c) tame filme yra pavard\u0117. Pavard\u0117s turb\u016bt negalima versti... Gerai, kad kai \u017ei\u016br\u0117jau film\u0105, Evelina Salt nebuvo i\u0161versta kaip Evelina Druska\u201c."], "date": ["2017 m. kovo  7 d. 17:07"], "id": "73967588"},
{"url": "http://www.delfi.lt/veidai/kinas/i-lietuva-atvykstanti-prancuzu-kino-zvaigzde-mes-nekalbame-kaip-sunku-buti-motina.d?id=73987212", "title": ["\u012e Lietuv\u0105 atvykstanti pranc\u016bz\u0173 kino \u017evaig\u017ed\u0117: mes nekalbame, kaip sunku b\u016bti motina"], "text": ["Vilni\u0173 \u012f savo mar\u0161rut\u0105 L. Chammah \u012ftrauks kovo pabaigoje. Ji atvyks \u012f festival\u012f \u201eKino pavasaris\u201c, kur\u012f taip pat aplankys ir \u201eU\u017etvankos\u201c (orig. \u201eBarrage\u201c) re\u017eisier\u0117 liuksemburgiet\u0117 Laura Schroeder.", "Berlyno kino festivalyje pirm\u0105 kart\u0105 parodytame filme L. Chammah vaidina jaun\u0105 motin\u0105, bandan\u010di\u0105 atkurti santyk\u012f su dukra, kuri\u0105 paliko dar k\u016bdikyst\u0117je.", "Dukra Alba (j\u0105 vaidina Pranc\u016bzijos vaik\u0173 aktor\u0117 Themis Pauwels) u\u017eaugo su mo\u010diute, grie\u017eto b\u016bdo teniso trenere \u2013 j\u0105 filme \u012fk\u016bnija Isabelle Huppert, L. Chammah mama ir realiame gyvenime.", "Po ilgos pertraukos gr\u012f\u017eusi namo L. Chammah heroj\u0117 prikalbina dukr\u0105 trumpam pasiva\u017ein\u0117ti kartu. Kelion\u0117 u\u017esit\u0119sia iki keli\u0173 dien\u0173 ir tampa trij\u0173 kart\u0173 moter\u0173 \u2013 mo\u010diut\u0117s, dukros ir an\u016bk\u0117s \u2013 santyki\u0173 perkrovimu.", "Poeti\u0161kas, Liuksemburgo gamtos gro\u017eio kupinas, bet kartu \u012ftemptas filmas klausia: kaip b\u016bti motina \u0161iandienos pasaulyje? Kaip pab\u0117gti nuo priklausomyb\u0117s savo pa\u010dios motinai? Kaip neb\u016bti per grie\u017etiems savo vaikams?", "Berlyne susitikusi su \u017eurnalistais L. Chammah daugiau papasakojo apie komplikuot\u0105 savo vaidmen\u012f \u201eU\u017etvankoje\u201c.", "\u201eMan visada kine patiko pa\u017eeid\u017eiami veik\u0117jai. Tokie, \u012f kuriuos \u017ei\u016br\u0117dama jau\u010diu, jog jie bet kuriuo metu gali pal\u016b\u017eti. Catherine, mano heroj\u0117 \u201eU\u017etvankoje\u201c, yra tokia. Ji turi ka\u017ek\u0105 bipoli\u0161ko. Grei\u010diausiai anks\u010diau ji tur\u0117jo problem\u0173 su narkotikais. Filme neparodoma, kas jai buvo atsitik\u0119, bet akivaizdu, kad ji gyveno tamsoje, tod\u0117l ir negal\u0117jo pasir\u016bpinti savo dukra. Filme ji nori gr\u012f\u017eti \u012f gyvenim\u0105, bet yra kupina streso: vartoja raminan\u010dius vaistus, alkohol\u012f. Ta\u010diau tuo pat metu ji nori r\u016bpintis savo dukra ir j\u0105 myli. Toks yra gyvenimas: kartais mes esame geri, kartais ne. Toki\u0105 veik\u0117j\u0105 lengva mums visiems atpa\u017einti\u201c, \u2013 kalb\u0117jo aktor\u0117.", "L. Chammah pastebi, kad \u201eU\u017etvanka\u201c palie\u010dia tiek Pranc\u016bzijoje, tiek, tuo labiau, Lietuvoje nutylim\u0105 tem\u0105: kad motinyst\u0117, tai ne vien d\u017eiaugsmas, bet ir real\u016bs sunkumai. \u201eMes nekalbame, kaip sunku b\u016bti motina. Tai yra tabu tema visuomen\u0117je. Ta\u010diau i\u0161 tikro, \u0161ie sunkumai yra labai da\u017eni. Buvo gera juos parodyti ekrane nebandant filmo heroj\u0117s morali\u0161kai teisti.\u201c", "L. Chammah atsargiai kalb\u0117jo tik viena tema: apie jos pa\u010dios mam\u0105.", "\u201eA\u0161 neturiu k\u0105 \u012f tai atsakyti. Pavargau nuo toki\u0173 klausim\u0173. Atsipra\u0161au\u201c, \u2013 atsak\u0117 aktor\u0117, paklausus jos nuomon\u0117s, kod\u0117l \u201eOskar\u0173\u201c organizatoriams taip ilgai u\u017etruko nominuoti jos mam\u0105 Isabelle Huppert. \u0160iemet ji, Pranc\u016bzijos kino ikona, pagaliau buvo nominuota geriausios aktor\u0117s kategorijoje u\u017e vaidmen\u012f filme \u201eJi\u201c \u2013 \u0161\u012f film\u0105 Lietuvoje taip pat rodys \u201eKino pavasaris\u201c.", "Kai tavo mama yra tokio rango aktor\u0117, tai tampa ir dovana, ir prakeiksmu. 33-eri\u0173 Lolita u\u017eaugo apsupta kino, jau b\u016bdama penkeri\u0173 ji vaidino pirmajame savo filme \u201eMoter\u0173 istorijos\u201c (\u201eStory of Women\u201c), taip pat kartu su savo mama. V\u0117liau \u0161i\u0105 patirt\u012f pakartojo 2010-\u0173j\u0173 filme \u201eCopacabana\u201c.", "Ta\u010diau kalbant apie L. Chammah, jos mamos \u0161e\u0161\u0117lis yra nei\u0161vengiamas. \u201eU\u017etvanka\u201c taip pat da\u017enai pristatomas kaip filmas, kuriame vaidina \u201eIsabelle Huppert ir jos dukra\u201c, nors tikroji filmo heroj\u0117 yra b\u016btent L. Chammah.", "Labai vertinanti savo mamos talent\u0105, L. Chammah tikisi, kad \u017ei\u016brovai kine j\u0105 matys kaip individuali\u0105 aktor\u0119, o ne tik kaip garsios mamos dukr\u0105.", "\u201eSurasti savo identitet\u0105 kine tikrai nebuvo lengva. Bet man labai pasisek\u0117 sutikti re\u017eisierius, kurie gali mane priimti toki\u0105, koki\u0105 esu. Viliuosi, kad pamat\u0119 film\u0105 su manimi, negalvosite: \u201eO, ji jos dukra!\u201c, o galvosite, kad ten buvau a\u0161.\u201c", "\u201eU\u017etvanka\u201c anonsas:", "\u012e \u201eKino pavasar\u012f\u201c L. Chammah atvyks kovo 31-\u0105j\u0105, \u010dia susitiks su \u017ei\u016brovais po \u201eU\u017etvankos\u201c seanso t\u0105 pat\u012f vakar\u0105. Filmo re\u017eisier\u0117 Laura Schroeder festival\u012f aplankys baland\u017eio 3-\u0105j\u0105."], "date": ["2017 m. kovo  9 d. 08:34"], "id": "73987212"},
{"url": "http://www.delfi.lt/veidai/kinas/filmo-kongas-kaukoles-sala-recenzija-visiskai-naujai-atrodantis-pasaulis.d?id=74001164", "title": ["Filmo \u201eKongas: Kaukol\u0117s sala\u201c recenzija: visi\u0161kai naujai atrodantis pasaulis"], "text": ["Jaunasis kino k\u016br\u0117jas kvie\u010dia \u012f jau ne kart\u0105 kino ekranuose matyt\u0105 nuotyk\u012f po \u201eKaukol\u0117s sal\u0105\u201c, kuriame \u017ei\u016brovams bus pateikta visi\u0161kai nauja, \u012f \u012fsp\u016bdingus specialiuosius efektus \u012fvyniota vizija apie mil\u017eini\u0161kos be\u017ed\u017eion\u0117s Kongo pasiprie\u0161inim\u0105 \u017emon\u0117ms ir paslaptingoje saloje gyvenantiems gyviams.", "Lydima profesionali\u0173 kari\u0173, mokslinink\u0173 grup\u0117 patenka \u012f paslapting\u0105, r\u016bku apgaubt\u0105 sal\u0105, kurioje tikisi atrasti atsakymus \u012f itin svarbius klausimus, kurie gal\u0117t\u0173 paneigti arba patvirtinti pabais\u0173 egzistavim\u0105. Ta\u010diau, vos tik ekspedicijos nariai \u012f\u017eengia \u012f svetim\u0105 teritorij\u0105, juos ne itin \u0161iltai pasitinka salos karalius Kongas. Bet jie net nenutuokia, jog mil\u017eini\u0161ka be\u017ed\u017eion\u0117 \u2013 tai ne did\u017eiausia staigmena, kuri\u0105 pateiks sala...", "Prie\u0161 pradedant lengva forma analizuoti filmo \u201eKongas: Kaukol\u0117s sala\u201c pliusus ir minusus, noriu prane\u0161ti, jog tie \u017ei\u016brovai, kurie tikisi 2005 met\u0173 Peterio Jacksono re\u017eisuoto filmo \u201eKing Kongas\u201c t\u0119sinio, bus nusivyl\u0119. Filmas n\u0117ra ne tik \u017eymios, prie\u0161 dvylika met\u0173 pasirod\u017eiusios juostos, prat\u0119simas, bet jis neturi nieko bendro ir su 1933 met\u0173 pirmtaku. Tai autonominis projektas, kuriame mil\u017eini\u0161kos be\u017ed\u017eion\u0117s Kongo istorija pateikiama i\u0161 visi\u0161kai kitokios perspektyvos, kuri labiau artima 1976 ir 1986 met\u0173 filmams.", "Kitas svarbus momentas \u2013 tai yra antrasis numatytos trilogijos filmas, kurios finale did\u017eiuosiuose kino ekranuose bus pateikta am\u017eiaus dvikova tarp dviej\u0173 legendini\u0173 pabais\u0173 \u2013 Kongo ir Godzilos. Tod\u0117l galima teigti, jog \u201eKongas: Kaukol\u0117s sala\u201c yra 2014 met\u0173 filmo \u201e", "\u201c prie\u0161istor\u0117. Ir \u010dia nud\u017eiuginsiu \u2013 Kongo filme yra labai daug, ne taip, kaip min\u0117tame filme apie Godzil\u0105, kuriame giganti\u0161kam drie\u017eui buvo skirta de\u0161imt minu\u010di\u0173 ekraninio laiko.", "Belaukdamas \u0161io filmo buvau \u0161iek tiek skepti\u0161kai nusiteik\u0119s, nes kai kurie filmo anonsai mane labai prad\u017eiugino, ta\u010diau kai kurie atrod\u0117 taip, lyg \u017ei\u016brovams b\u016bt\u0173 ruo\u0161iamas dar vienas \u201etrash\u201c stiliaus projektas. Ir \u017einant \u201eWarner Bros.\u201c, kuri pastaraisiais metais sugeba gerai nuvilti, nuojauta apie juostos prastum\u0105 gal\u0117jo pasitvirtinti. Bet taip ne\u012fvyko. Filmas - labai energingas ir, svarbiausia, kitoks nei ankstesni projektai Kongo tema.", "Film\u0105 galima vertinti i\u0161 keli\u0173 pozicij\u0173. Pirmiausia \u2013 tai nuotyki\u0173 filmas, kuris kaip ir daugelis nuotyki\u0173 film\u0173 leid\u017eia \u017ei\u016brovams atsidurti pavojingai atrodan\u010diame pasaulyje, kuris yra apgaubtas paslaptimi. B\u016btent \u201eKaukol\u0117s sala\u201c, apie kuri\u0105 su\u017einojome dar 1933 metais, tapo neatsiejamu akcentu visiems filmas apie Kong\u0105. Ir jeigu 1933 ir 2005 met\u0173 filmuose buvo pateiktas prie\u0161istorinis ir \u017emogaus nepaliestas pasaulis, kuriame karaliavo visokie i\u0161nyk\u0119 gyviai kaip dinozaurai, tai \u0161ioje juostoje to nepamatysime.", "Tai yra naujai atrodantis pasaulis, kuriame sutinkame Kong\u0105 ir kraugeri\u0161kus padarus, kurie anks\u010diau nepasirodydavo jokiame \u0161ios temos filme. Kas mat\u0117 film\u0105 \u201eGodzila\u201c pasteb\u0117s, jog visi pagrindiniai i\u0161 po \u017eemi\u0173 atkeliav\u0119 monstrai savo pateikimu yra labai giminingi Muto pabaisoms, su kuriomis kov\u0117si legendinis drie\u017eas. Taigi, naujovi\u0173 tikrai netr\u016bksta, jeigu kalbame apie filme pateikiam\u0105 aplink\u0105.", "Antra \u2013 juosta labai primena karinius veiksmo filmus, kuri\u0173 veiksmas vyko Vietname. Ir k\u016br\u0117jai to nesl\u0117p\u0117. Jie nor\u0117jo sukurti tok\u012f pabais\u0173 film\u0105, kur\u012f b\u016bt\u0173 galima vadinti \u201e\u0160i\u0173 dien\u0173 apokalipse\u201c, tik su mil\u017eini\u0161kais padarais. Militaristin\u0117 filmo dalis yra puiki. Gauname visko, ko galima tik\u0117tis i\u0161 tokio pob\u016bd\u017eio juost\u0173 \u2013 susi\u0161audymus, kietus herojus, vyri\u0161kus juokelius ir pragar\u0105, kuriame teko pabuvoti kiekvienam i\u0161 juostoje pateikiam\u0173 veik\u0117j\u0173. Ir jeigu b\u016bt\u0173 galima trumpai apib\u016bdinti bendr\u0105 vaizd\u0105, tai kino ekranuose vaizduojamas toks tikrovi\u0161kas pasaulis, kuris susiduria su i\u0161galvotu, ir kas svarbiausia \u2013 vienas kitam netrukdo.", "Pati istorija niekuo neypatinga. Tai tiesiog standartin\u0119 siu\u017eetin\u0119 linij\u0105 turinti istorija apie kvailus mokslininkus, kurie nieko nesakydami apie misijos pavojus, pra\u017eudo daugel\u012f paprast\u0173 vyruk\u0173. O tie, kurie galiausiai i\u0161lieka gyvi, nor\u0117dami i\u0161ne\u0161ti savo sveik\u0105 kail\u012f, turi stoti akis \u012f ak\u012f su labai did\u017eiuliais pavojais. Bet \u017einot, tai yra did\u017eiausias filmo siu\u017eetin\u0117s linijos pliusas.", "Gerai dar ir tai, kad \u017ei\u016brovams eilin\u012f kart\u0105 nepateikiama romanti\u0161ka Kongo meil\u0117 moteriai arba kit\u0173 skyst\u0173 moment\u0173, kurie visi\u0161kai neder\u0117t\u0173 \u0161iam brutaliam monstr\u0173 pasirodymui kine. Na, o kalbant apie herojus, tai n\u0117 vienam i\u0161 j\u0173 nebuvo leista atsiskleisti, i\u0161skyrus Henkui Marlou. Kiti herojai ne\u012fdom\u016bs, tod\u0117l be\u017ei\u016brint juost\u0105 nepasigendi, kai vienas ar kitas i\u0161 j\u0173 mir\u0161ta. Toks sumanymas i\u0161 k\u016br\u0117j\u0173 pus\u0117s buvo protingai apgalvotu \u017eingsniu. Yra juostos siu\u017eetin\u0117je linijoje konkretus tikslas \u2013 i\u0161likti gyviems, o ne pasakoti nes\u0105moningai atrodan\u010di\u0173 pasak\u0173 apie sunki\u0105 vaikyst\u0119 ir patriotizm\u0105 vardam t\u0117vyn\u0117s. Tegul tai lieka \u201eTransformeriams\u201c ir Michaelo Bay\u2018aus amerikieti\u0161kos svajon\u0117s propagandai.", "Veiksmo plane, be jau min\u0117t\u0173 susi\u0161audym\u0173 ir sprogim\u0173, nema\u017eai d\u0117mesio gauna Kongo ir jo kraupiai atrodan\u010di\u0173 prie\u0161inink\u0173 kovos. Ypatingai \u017eavi paskutin\u0117, finalin\u0117 kova su did\u017eiausiu padaru, kuris, ties\u0105 sakant, kai kuriais momentais sugeba neblogai i\u0161g\u0105sdinti savo staigumu. Ir nors filme ne tiek ir daug kraujo, kiek tur\u0117t\u0173 b\u016bti, bet jo pakanka, kad suvoktum, kokiame pragare atsiduria pagrindiniai herojai. Ir toki\u0173 scen\u0173 juostoje yra keturios, kurios su kiekviena vis labiau \u012ftraukia \u012f \u0161ios juostos per\u017ei\u016br\u0105.", "Trumpai tariant ir nei\u0161pasakojant vis\u0173 juostos privalum\u0173, tie, kurie m\u0117gsta gerai sukalt\u0105 veiksm\u0105, nuotykius ir naujus pasaulius, b\u016btinai turi pasi\u017ei\u016br\u0117ti film\u0105 \u201eKongas: Kaukol\u0117s sala\u201c. Pats \u0161i\u0105 juost\u0105 su malonumu pasi\u017ei\u016br\u0117siu antr\u0105 kart\u0105, kai ji pasirodys Blu-Ray formate, nes kine u\u017etenka ir vieno karto, kad gautum visas reikiamas emocijas.", "Tik\u0117kim\u0117s, jog 2020 metais pamatysime dar didingesn\u0119 Godzilos ir Kongo akistat\u0105, kuri \u017eada b\u016bti vienu i\u0161 \u012fdomiausi\u0173 t\u0173 met\u0173 kino \u012fvyki\u0173. Visgi tokio dyd\u017eio Godzilos ir Kongo kine mes dar nemat\u0117me.", "Filmo technin\u0117 pus\u0117 taip pat turi labai didel\u0119 \u012ftak\u0105 juostos kokybei. Puik\u016bs specialieji efektai, kurie atrodo visai tikrovi\u0161kai, tampa labai stipriu koziriu \u0161io filmo pasakojamai istorijai, kuri ne tik, kad nepabosta, bet ir su\u017eavi d\u0117l i\u0161radingai atrodan\u010di\u0173 pabais\u0173 ir pasaulio, kuriame jie gyvena. O visa tai gaubia kokybi\u0161ka trimat\u0117 erdv\u0117, kuri leid\u017eia dar labiau priart\u0117ti prie tragedijos rodomos kino ekrane.", "Dar vienu stipriu vizualiniu filmo akcentu tampa dekoracijos ir heroj\u0173 kostiumai, kurie puikiai atitinka rodom\u0105 laikotarp\u012f. Taip pat ger\u0105 atmosfer\u0105 suteikia ir garso takelis, kuris man labai primena \u017eaidim\u0105 \u201eMafija III\u201c. Kod\u0117l? Nes muzika, kuri skamba visos juostos metu, yra identi\u0161ka kompiuterinio \u017eaidimo garso takeliui. Filme galima i\u0161girsti tokius \u017eymius gabalus kaip The Chamber Brothers dain\u0105 \u201eTime Has Come Today\u201c, grup\u0117s The Hollies hit\u0105 Long Cool Woman\u201c, Black Sabbath muzikin\u012f \u0161edevr\u0105 \u201eParanoid\u201c ir netgi The Stooges dain\u0105 \u201eDown on the Street\u201c. Muzikin\u0117s kompozicijos, kurias filmui suk\u016br\u0117 kompozitorius Henry\u2018is Jackmanas taip pat turi savito i\u0161skirtinio \u017eavesio, ypatingai, kai jos skamba epi\u0161kiausi\u0173 dvikov\u0173 metu.", "Operatoriaus darbas be priekai\u0161t\u0173. Labai efektingai atrodo visi susid\u016brimai su monstrais, nekalbant apie susi\u0161audym\u0173 scenas, kurios taip pat sugeba sukurti reikiam\u0105 \u012ftampos u\u017etais\u0105 ilgam laikui.", "Istorija labai \u017evali, nenusibostanti ir \u012ftraukianti. Ir viskas d\u0117l kokybi\u0161kai atlikto vaizdo monta\u017eo, kuris reikiamu metu leid\u017eia juostai svyruoti taip \u201ePG-13\u201c ir \u201eR\u201c reitingo. Ne k\u0105 ma\u017eiau svarbus yra garso monta\u017eas, kuris leido dar labiau \u012fsigilinti \u012f ekrane rodom\u0173 kov\u0173 epi\u0161kum\u0105, \u017ei\u016brovui priartinant veiksmo epicentr\u0105.", "Filmo aktori\u0173 kolektyvo gal\u0117t\u0173 pavyd\u0117ti net ir patys geriausi \u201eOskariniai\u201c filmai, nes tiek daug talenting\u0173 ir charizmati\u0161k\u0173 \u017emoni\u0173 vienoje vietoje galima pamatyti labai retai. Ta\u010diau, tur\u0117dami tok\u012f galing\u0105 kolektyv\u0105, k\u016br\u0117jai visi\u0161kai nei\u0161naudojo jo potencialo.", "Aktor\u0117 Brie Larson, kuri 2016 metais buvo apdovanota JAV kino meno ir mokslo akademijos auksine statul\u0117le, pasirod\u0117 labai nei\u0161skirtinai. Galima sakyti, jog tai pilkas, ne\u012fdomus, greitai u\u017esimir\u0161tantis pasirodymas. T\u0105 pat\u012f galima priskirti ir kitam talentingam aktoriui, britui Tomui Hiddlestonui, kurio charizma \u0161\u012fkart buvo bevert\u0117. Jis suvaidino labai nyk\u0173 ir visai nesimpati\u0161k\u0105 veik\u0117j\u0105, kur\u012f gal\u0117jo atlikti bet koks ne\u017einomas aktorius.", "U\u017etat antraplaniai herojai kaip Henkas Marlou ir Prestonas Pakedas, kuriuos atliko Johnas C. Riley ir Samuelis L. Jacksonas, netgi labai krito \u012f akis. Bet \u010dia filmo re\u017eisieriaus d\u0117ka jie tapo \u0161ios juostos \u017evaig\u017ed\u0117mis, nes kino k\u016br\u0117jui pavyko parinkti herojus pagal \u0161i\u0173 atlik\u0117j\u0173 tipa\u017e\u0105.", "Kiti antraplaniai aktoriai kaip Johnas Goodmanas, Johnas Ortizas, Toby\u2018is Kebbelis ir Shea Whighamas filme tiesiog buvo. Smagu, bet j\u0173 rol\u0117 itin nereik\u0161minga bendram juostos kontekstui. U\u017etat buvo smagu v\u0117l kartu matyti filmo \u201eTiesiai i\u0161 Komptono\u201c \u017evaig\u017edes Corey\u2018\u012f Hawkins\u0105 ir Jason\u0105 Mitchell\u0105. Tik gaila, kad j\u0173 potencialas irgi nebuvo iki galo i\u0161naudotas.", "\u201eKongas: Kaukol\u0117s sala\u201c \u2013 rimtai atrodantis pasiruo\u0161imas \u017e\u016btb\u016btiniam Kongo ir Godzilos susid\u016brimui, kurio did\u017eiausiu privalumu tampa staigus ir \u012ftampos nestokojantis siu\u017eetas, puik\u016bs specialieji efektai, kokybi\u0161ka trimat\u0117 erdv\u0117, brutalios pabais\u0173 kovos bei visi\u0161kai nauja pa\u017eintis su legendine ir paslaptimis apgaubta ", " vidury esan\u010dia sala, kurioje karaliauja mil\u017eini\u0161ka be\u017ed\u017eion\u0117.", "Filmo anonsas:"], "date": ["2017 m. kovo 10 d. 10:28"], "id": "74001164"},
{"url": "http://www.delfi.lt/veidai/kinas/emilija-is-laisves-alejos-neria-i-tarptautinius-vandenis.d?id=74004628", "title": ["\u201eEmilija i\u0161 Laisv\u0117s al\u0117jos\u201c neria \u012f tarptautinius vandenis"], "text": ["\u201eDar iki premjeros Lietuvoje sulauk\u0117me daugyb\u0117s lai\u0161k\u0173 su klausimais, kaip pamatyti \u201eEmilij\u0105 i\u0161 Laisv\u0117s al\u0117jos\u201c tautie\u010diams, gyvenantiems svetur. Visada sak\u0117me \u2013 tai filmas visai Lietuvai. Jis pasakoja apie m\u016bs\u0173 keli\u0105 \u012f laisv\u0119. Jis kalba apie kiekvien\u0105 i\u0161 m\u016bs\u0173. Tod\u0117l labai nor\u0117jome i\u0161kart po premjeros rasti b\u016bd\u0105 parodyti j\u012f toli nuo Lietuvos gyvenantiems lietuviams. Kovo 11-oji tapo puikia proga prad\u0117ti filmo kelion\u0119 po pasaul\u012f,\u201c- sako filmo prodiuser\u0117 \u017divil\u0117 Gallego.", "Anot filmo re\u017eisieriaus D. Ulvydo, \u017emoni\u0173 entuziazmas ir geranori\u0161kumas, norint prisid\u0117ti prie filmo platinimo \u2013 ne\u012ftik\u0117tinas. \u201eSulauk\u0117me pasi\u016blym\u0173 savanori\u0161kai film\u0105 i\u0161versti ma\u017eiausiai \u012f septynias pasaulio kalbas, kad j\u012f gal\u0117t\u0173 suprasti ne tik u\u017esienyje gyvenantys lietuviai, bet ir vietiniai j\u0173 bi\u010diuliai. Tikim\u0117s ka\u017ekada taip ir padaryti. Bet dabar, pirmiausia, \u017ei\u016brovams norime pad\u0117koti u\u017e mil\u017eini\u0161k\u0105 palaikym\u0105, kur\u012f jau\u010diame nuo pat premjeros dienos,\u201c- sako D. Ulvydas.", "Filmas \u201eEmilija i\u0161 Laisv\u0117s al\u0117jos\u201c tapo rei\u0161kiniu, kuris aptarin\u0117jamas jau antr\u0105 m\u0117nes\u012f. Filmo k\u016br\u0117j\u0173 sienos socialiniame tinkle i\u0161margintos jausmingomis \u017ei\u016brov\u0173 \u017einut\u0117mis ir pad\u0117komis, kad pagaliau atsirado \u017ei\u016brov\u0173 d\u0117mesio vertas filmas, kuris atgaivina diskusij\u0105, jog kinas tur\u0117t\u0173 b\u016bti kuriamas \u017ei\u016brovams, paliesti juos, kalb\u0117ti ne tik jautriomis, bet ir nepatogiomis temomis ir svarbiausia \u2013 nepalikti abejing\u0173.", "\u017di\u016brov\u0173 \u012fsp\u016bd\u017eius galite pasi\u017ei\u016br\u0117ti \u010dia:"], "date": ["2017 m. kovo 10 d. 12:28"], "id": "74004628"},
{"url": "http://www.delfi.lt/veidai/kinas/traukiniu-zymejimas-grizta-po-20-metu-netiketi-ir-gerbejus-nustebinsiantys-faktai.d?id=74005710", "title": ["\u201eTraukini\u0173 \u017eym\u0117jimas\u201c gr\u012f\u017eta po 20 met\u0173: netik\u0117ti ir gerb\u0117jus nustebinsiantys faktai"], "text": ["\u0160\u012f savaitgal\u012f pasaulyje startavusi kino juosta \u201eTraukini\u0173 \u017eym\u0117jimas 2\u201c debiutavo Berlyno film\u0173 festivalyje ir sulauk\u0117 daugyb\u0117s kritik\u0173 liaupsi\u0173. Antrosios dalies pasirodymo proga surinkome \u012fdomiausius faktus apie \u0161ias juostas bei j\u0173 k\u016brimo proces\u0105.", "\u2013 Nor\u0117damas atrodyti kaip i\u0161sek\u0119s narkomanas, Ewanas McGregoras dviems m\u0117nesiams atsisak\u0117 alkoholio bei pieno produkt\u0173 ir neteko daugiau nei 10 kilogramo svorio.", "\u2013 Prie\u0161 pradedant vaidinti, E. McGregoras daug dom\u0117josi narkotik\u0173 poveikiu, skait\u0117 knygas bei bendravo su buvusiais narkomanais.", "\u2013 Kai kurie aktoriai vaidmenis gavo, atsiliep\u0119 \u012f gatv\u0117se platintas skrajutes.", "\u2013 \u017dymioji tualeto scena buvo filmuojama naudojant \u0161okoladin\u012f puding\u0105.", "\u2013 \u201eTraukini\u0173 \u017eym\u0117jimas\u201c buvo nufilmuotas vos per 35 dienas.", "\u2013 Filme galima pamatyti ir pat\u012f istorijos autori\u0173 Inving\u0105 Welsh\u0105. \u010cia jam teko persik\u016bnyti \u012f narkotik\u0173 prekeiv\u012f.", "\u2013 Nedaug kas \u017eino, ta\u010diau pra\u0117jus de\u0161imtme\u010diui po pirmosios dalies pasirodymo, I. Welshas para\u0161\u0117 knygos t\u0119sin\u012f, pavadinimu \u201ePorn\u201c.", "\u2013 \u201eTraukini\u0173 \u017eym\u0117jimas\u201c buvo nominuotas \u201eOskarui\u201c geriausio adaptuoto scenarijaus kategorijoje, ta\u010diau jo nelaim\u0117jo. Bet u\u017etat jis peln\u0117 tos pa\u010dios kategorijos BAFTA statul\u0117l\u0119.", "\u2013 Aktorei Kelly MacDonald teko vaidinti 14 met\u0173 mergin\u0105, nors tuo metu jai jau buvo 19. Pirm\u0105 filmavim\u0173 dien\u0105 ji taip nekantravo pasirodyti prie\u0161 kameras, kad nu\u0117jo \u012f artimiausi\u0105 bar\u0105 ir padaugino alhoholio.", "\u2013 Tiek K. MacDonald, tiek drauge su ja vaidinusi Shirley Henderson, abi v\u0117liau pasirod\u0117 Hario Poterio fran\u010diz\u0117je.", "\u2013 Pats filmas u\u017edirbo per 55 milijonus eur\u0173. 1996 metais tai buvo i\u0161ties dideli pinigai. \u017dinant, kad filmo biud\u017eetas buvo vos 1,5 mln. eur\u0173.", "Juosta pasakoja apie t\u0105 pat\u012f Renton\u0105, kuris pasiilg\u0119s \u0160kotijos \u2013 vienintel\u0117s vietos, kuri\u0105 gali vadinti namais, susitinka ir susitaiko su anuometiniais bi\u010diuliais: \u201eNesveikuoju\u201c (Sick Boy) Saimonu Viljamsonu (aktorius Jonny Lee Milleris) ir Denieliu \u201eSpadu\u201c Merfiu (akt. Ewenas Bremneris). Abu \u0160kotijoje pasilik\u0119 jo draugai (kaip ir pats Rentonas) jau seniausiai nebevartoja heroino ir vengia kal\u0117jime s\u0117din\u010dio, psichopati\u0161k\u0173 polinki\u0173 turin\u010dio Francio Begbio (akt. Robertas Carlyle\u2018as). Ta\u010diau pastarasis, atlik\u0119s bausm\u0119, pats juos susiranda. Prisimindama audringas jaunyst\u0117s dienas, \u0161aunioji ketveriuk\u0117 ir pati nepajunta, kaip \u012fsipainioja \u012f nauj\u0105 pra\u017e\u016bting\u0105 veikl\u0105 \u2013 pornografijos pasaul\u012f. Ar Rentonui ir jo bi\u010diuliams pagaliau pavyks pasirinkti gyvenim\u0105? Tai pamatysime jau nuo \u0161iandien kino teatruose", "Filmo anonsas:"], "date": ["2017 m. kovo 10 d. 13:13"], "id": "74005710"},
{"url": "http://www.delfi.lt/veidai/kinas/filmo-emilija-is-laisves-alejos-rezisierius-d-ulvydas-branginkime-laisve-buti-savimi.d?id=74015710", "title": ["Filmo \u201eEmilija i\u0161 Laisv\u0117s al\u0117jos\u201c re\u017eisierius D. Ulvydas: branginkime laisv\u0119 b\u016bti savimi"], "text": ["Filmas, pasakojantis apie lietuvi\u0173 keli\u0105 \u012f laisv\u0119, apie dr\u0105s\u0105 b\u016bti savimi, kai esi persekiojamas ar naikinamas, nepalieka abejing\u0173. Did\u017eiausias diskusijas kelia tai, ar kinas turi kalb\u0117ti jautriomis valstybei temomis.", "Anot filmo re\u017eisieriaus, kinematografas yra galingas ginklas k\u016br\u0117jo rankose. Kino kalba galima prabilti \u012f \u017emoni\u0173 s\u0105mon\u0119, kurstyti diskusij\u0105 apie svarbius ne tik pa\u010diam menininkui, bet ir visai \u0161aliai, jos istorijai dalykus. Kalb\u0117ti apie kiekvien\u0105 i\u0161 m\u016bs\u0173. Apie pasirinkimus, kuriuos tenka daryti, nesvarbu kokioje sistemoje begyventume.", "\u201eIr \u0161iandien turime rinktis. K\u0105 kurti. K\u0105 kalb\u0117ti. Prisitaikyti ar ne. Susig\u016b\u017eti, jei u\u017epuola kitamin\u010diai ar nebijoti b\u016bti savimi. \u201eEmilija i\u0161 Laisv\u0117s al\u0117jos\u201c kalba ne tik apie valstyb\u0117s, bet apie kiekvieno i\u0161 m\u016bs\u0173 laisv\u0119. Laisv\u0119 b\u016bti savimi, kuri\u0105 kasdien tur\u0117tume kartotis, kaip pamok\u0105,\u201c- sako re\u017eisierius D. Ulvydas."], "date": ["2017 m. kovo 11 d. 13:41"], "id": "74015710"},
{"url": "http://www.delfi.lt/veidai/kinas/filmo-traukiniu-zymejimas-2-recenzija-i-nostalgija-apeliuojantis-filmas.d?id=74017076", "title": ["Filmo \u201eTraukini\u0173 \u017eym\u0117jimas 2\u201c recenzija: \u012f nostalgij\u0105 apeliuojantis filmas"], "text": ["Pra\u0117jus dvide\u0161im\u010diai met\u0173 nuo ekranizacijos pagal ra\u0161ytojo Irvine\u2018o Welsho knyg\u0105 \u201eTraukini\u0173 \u017eym\u0117jimas\u201c pasirodymo, Danny\u2018is Boyle\u2018as kvie\u010dia gero kino m\u0117g\u0117jus pasinerti \u012f antr\u0105j\u012f, ne k\u0105 ma\u017eiau intriguojant\u012f ir savo stiliumi nenusileid\u017eiant\u012f serijos film\u0105, kurio pamatu \u0161\u012fkart tapo kita min\u0117to ra\u0161ytojo knyga \u201ePorno\u201c.", "Prie\u0161 dvide\u0161imt met\u0173 apvog\u0119s savo draugus ir pasisavin\u0119s \u0161e\u0161iolika t\u016bkstan\u010di\u0173 svar\u0173, Rentonas sugr\u012f\u017eta \u012f gimt\u0105j\u012f Edinburg\u0105, kuriame jam ant kuln\u0173 lipa praeities \u0161e\u0161\u0117liai. Jis susitinka su senais bi\u010diuliais Bulve ir Saimonu, kuriuos kadaise \u012fskaudino, ir bando i\u0161taisyti visas padarytas klaidas. Ta\u010diau jo vie\u0161nag\u0117s metu laisv\u0117je atsiduria Begbis, kuris dvide\u0161imt met\u0173 svajojo, kaip draskys Rentono k\u016bn\u0105 \u012f gabalus. Akivaizdu, kad Rentonas atvyko \u012f Edinburg\u0105 savo laidotuv\u0117ms, apie kurias jis nenutuok\u0117 net baisiausiame sapne...", "Kai 2014 metais buvo paskelbta, jog Danny\u2018is Boyle\u2018as ruo\u0161iasi kurti \u201eTraukini\u0173 \u017eym\u0117jimo\u201c t\u0119sin\u012f, pagalvojau, jog tai visai nebloga id\u0117ja, ypatingai d\u0117l to, jog paskutiniais metais kino ekranuose galima buvo pasigesti tokio pob\u016bd\u017eio ir stiliaus film\u0173, nes vieninteliu geru ir tikrai vertu d\u0117mesio filmu tapo 2013 met\u0173 projektas \u201ePurvas\u201c. Kartu tai buvo puiki galimyb\u0117 pamatyti dar vien\u0105 nuostabaus ra\u0161ytojo Irvine\u2018o Welsho knygos ekranizacij\u0105. Ta\u010diau d\u0117l \u012fsipareigojim\u0173 studijai \u201eUniversal Pictures\u201c, kuriai re\u017eisierius prival\u0117jo sukurti biografin\u0119 dram\u0105 apie Steve\u2018o Jobso gyvenim\u0105, \u201eTraukini\u0173 \u017eym\u0117jimo\u201c prat\u0119simo pasirodymas kino ekranuose buvo u\u017ev\u0117lintas. Ir dabar, po trej\u0173 met\u0173 nuo projekto paskelbimo, jis jau visu gra\u017eumu demonstruojamas kino sal\u0117se.", "Prie\u0161 pradedant analizuoti film\u0105, i\u0161 karto noriu persp\u0117ti kino entuziastus, jog nema\u010dius pirmos dalies neverta eiti \u017ei\u016br\u0117ti antros, nes visi \u012fvykiai ir veik\u0117j\u0173 sprendimai paremti pirmojo filmo istorijos padariniais. Na, o tiems \u017emon\u0117ms, kurie ka\u017ekada buvo mat\u0119 pirm\u0105 dal\u012f, vert\u0117t\u0173 per\u017ei\u016br\u0117ti j\u0105 dar kart\u0105, kad antrosios dalies per\u017ei\u016bra b\u016bt\u0173 dar smagesn\u0117.", "I\u0161 juostos laukiau labai daug, nes 2002 metais i\u0161leista knyga \u201ePorno\u201c, kuri tapo \u201eTraukini\u0173 \u017eym\u0117jimo 2\u201c pagrindu, buvo i\u0161ties nuostabi ir daugiasluoksn\u0117, nes joje did\u017eiausias d\u0117mesys buvo skirtas veik\u0117j\u0173 psichologiniams portretams. Ir, kino sal\u0117je pasi\u017ei\u016br\u0117jus \u0161i\u0105 juost\u0105, tenka prisipa\u017einti, jog antrasis Danny\u2018io Boyle\u2018o filmas visi\u0161kai nenuvilia. Tai labai kokybi\u0161ka romano \u201ePorno\u201c ekranizacija, o taip pat ir gerai apgalvotas 1996 metais pasirod\u017eiusios istorijos tiesioginis t\u0119sinys, kurio veiksmas nukelia mus dvide\u0161im\u010dia met\u0173 \u012f priek\u012f, \u012f dabartinius laikus.", "Filmo prad\u017eia nuteikia labai \u017evaliam ir nutr\u016bktgalvi\u0161kam veiksmui ir, \u017einoma, ne k\u0105 ma\u017eiau intriguojan\u010diai siu\u017eetinei linijai. O viskas d\u0117l to, jog ekrane pristatomi vis\u0173 mylimi, tik jau pasen\u0119 veidai \u2013 Begbis, Rentonas, Bulv\u0117 ir Saimonas. Vien tik pama\u010dius Renton\u0105 u\u017epl\u016bsta tokia didel\u0117 nostalgija paauglystei, kai \u201eTraukini\u0173 \u017eym\u0117jim\u0105\u201c daugelis buvo mat\u0119 per VHS kasetes, kuri nepaleid\u017eia iki pat filmo galo. Tikrai taip. Filams mane \u012ftrauk\u0117 nuo pat pirm\u0173 jo rodymo akimirk\u0173, jog nepasteb\u0117jau, kaip greitai prab\u0117go laikas. Juostos trukm\u0117 gi n\u0117ra tokia ir ma\u017ea \u2013 beveik 120 minu\u010di\u0173.", "Siu\u017eetin\u0117 linija \u017eymiai skiriasi nuo pirmosios dalies, nes pa\u010diai istorijai tr\u016bksta jaunatvi\u0161ko maksimalizmo. Visgi visi herojai jau gerokai vir\u0161 keturiasde\u0161imties met\u0173, jie \u012f gyvenim\u0105 \u017ei\u016bri visi\u0161kai kitokiomis akimis ir, kas svarbiausia, jie turi svarbios gyvenimi\u0161kos patirties, kuri jiems padeda i\u0161likti gyviems \u0161iame \u017eiauriame pasaulyje. Ir kaip jau galima suprasti, visa istorija laikosi ant keturi\u0173 veik\u0117j\u0173 pe\u010di\u0173. Tod\u0117l \u012f film\u0105 galima \u017ei\u016br\u0117ti i\u0161 keturi\u0173, visi\u0161kai skirting\u0173 perspektyv\u0173, kurios leid\u017eia pamatyti skirtingai atrodan\u010dias situacijas kiekvieno herojaus akimis. Ir kiekviena situacija yra pateikiama labai skland\u017eiai, kas leid\u017eia dar labiau atsiskleisti pagrindiniams juostos herojams. \u012edomu ir tai, jog pernelyg daug nepasakojama apie tuos dvide\u0161imt met\u0173, kurie tampa tiltu tarp pirmosios ir antrosios dalies \u012fvyki\u0173. \u017di\u016brovai patys turi nusp\u0117ti, kas \u012fvyko per tuos du de\u0161imtme\u010dius, kurie ne taip ir kardinaliai pakeit\u0117 pagrindini\u0173 veik\u0117j\u0173 gyvenimo filosofijas.", "Nenoriu atskleisti pagrindini\u0173 heroj\u0173 motyv\u0173 ir j\u0173 poelgi\u0173 \u0161iame filme, bet jie tikrai verti d\u0117mesio, kaip ir subtilus humoras, nukeliantis \u012f beproti\u0161k\u0105, nauj\u0105 technologij\u0173 apsupt\u0105 \u017emoni\u0173 pasaul\u012f, i\u0161 kurio ne\u012fmanoma i\u0161tr\u016bkti. Re\u017eisierius kaip ir leid\u017eia suprasti, jog did\u017eiausiu blogiu \u0161ioje juostoje yra ne heroinas, kuris buvo labai stipriu ginklu pirmajame filme, naikinantis jaun\u0173 \u017emoni\u0173 gyvenimus, o technologijos. Mes nuo j\u0173 esame priklausomi netgi labiau, nei narkomanai nuo narkotik\u0173, o tai tikrai li\u016bdna. Tod\u0117l Rentono monologas restorane yra toks aktualus \u0161i\u0173 dien\u0173 \u017emoni\u0173 gyvenimams, kurie, galima sakyti, egzistuoja tek\u0117dami pasroviui.", "Antroji juosta skiriasi dar ir tuo, jog tai n\u0117ra labai \u0161okiruojantis savo vaizdais projektas, kaip pirmasis filmas, kuriame \u0161leik\u0161tulys ir purvas taip ir liejosi laisvai i\u0161 ekrano pus\u0117s. Bet tai ir gerai, nes juosta i\u0161laiko pirmtako energij\u0105 ir i\u0161skirtin\u012f stili\u0173, kartu stengdamasi b\u016bti savaranki\u0161ku projektu, nekopijuojan\u010diu t\u0173 pa\u010di\u0173 element\u0173, kurie buvo taip gerai \u012fmontuoti 1996 met\u0173 filme.", "Pabaigai nor\u0117\u010diau pridurti, jog \u0161is filmas gal ir nebuvo b\u016btinas, bet jo pasirodymas tapo savoti\u0161ku \u012fvykiu kine, kuris leido pasinerti \u012f praeit\u012f ir \u012f tuos laikus, kai jauni \u017emon\u0117s laik\u0105 leisdavo su draugais \u017eaisdami futbol\u0105 ir b\u0117giodami, o ne \u012fstrig\u0119 prie kompiuteri\u0173 ir b\u016bdami bi\u010diuli\u0173 apsuptyje kokiame nors bare nepaleisdami mobili\u0173j\u0173 telefon\u0173 i\u0161 rank\u0173. Juosta verta per\u017ei\u016bros kine, tod\u0117l rekomenduoju visiems gero kino m\u0117g\u0117jams pasi\u017ei\u016br\u0117ti \u0161\u012f projekt\u0105 ir pasim\u0117gauti visais jo privalumais.", "Kaip \u017einia, daugumai \u201eTraukini\u0173 \u017eym\u0117jimas\u201c asocijuojasi dar ir su gerai sukaltu garso takeliu, kuris tapo tam tikra vizitine filmo kortele. Ir tai nenuostabu, nes kai filme skamba Iggy Pop ar Blur dainos, tai filmas tampa dar labiau i\u0161skirtinis. Ir \u010dia, antrajame filme, reikalai i\u0161lieka tokie pat geri.", "Filme skamba labai daug kiet\u0173 ir energijos kupin\u0173 dain\u0173, kurios sugeba sukurti labai \u012ftempt\u0105 ir kartu patraukliai atrodan\u010di\u0105 filmo atmosfer\u0105. Tod\u0117l skambant grup\u0117s Queen hitui \u201eRadio ga Ga\u201c ar Iggy Pop dainai \u201eLust for Life\u201c juosta \u012fgauna dar daugiau spalv\u0173 ir \u0161armo.", "Kameros darbas taip pat su\u017eavi. Puikiai nufilmuotos scenos, kuriose veik\u0117jai pakli\u016bva \u012f \u012fvairias kvailas ir pavojingas situacijas, o mes tampame t\u0173 situacij\u0173 liudininkais, matydami visk\u0105 i\u0161 \u012fvairiausi\u0173 pozicij\u0173. Vien prisiminus scen\u0105 tualete tarp Begbio ir Rentono norisi paploti filmo operatoriui, \u201eOskar\u0105\u201c u\u017e \u201eL\u016b\u0161nyn\u0173 milijonieri\u0173\u201c laim\u0117jusiam Anthony\u2018iui Dod Mantle\u2018ui.", "Vaizdo monta\u017eas \u2013 tai ka\u017ekas nerealaus. Tikrai. Vien tas pirmosios dalies scen\u0173 \u012fmontavimas \u012f antrosios dalies siu\u017eetin\u0119 linij\u0105 vertas pagyr\u0173. O k\u0105 jau kalb\u0117ti apie bendr\u0105 istorij\u0105 ir siu\u017eetin\u0117s linijos eigos pateikim\u0105. Labai gerai sujungtos ir keturios heroj\u0173 istorijos i\u0161 j\u0173 matomos pozicijos, kas \u0161iam filmui suteikia dar daugiau \u017eavesio. Garso monta\u017eas taip pat atliktas precizi\u0161kai ir be priekai\u0161t\u0173.", "Filme pasirodo nema\u017eai aktori\u0173, ta\u010diau visgi jis priklauso visiems pa\u017e\u012fstamam ketvertui, kurio \u017eavesys n\u0117 kiek nei\u0161garavo i\u0161 aktori\u0173 veid\u0173 net pra\u0117jus dvide\u0161im\u010diai met\u0173.", "Labiausiai man patiko Begbio atlik\u0117jas Robertas Carlyle\u2018as, kuris paskutiniais metais tapo itin retu sve\u010diu kino ekranuose, o tai tikrai li\u016bdina, nes tai universalus ir puikiai su savo vaidmenimis susidorojantis profesionalas. Kaip ir pirmame filme, taip ir \u0161itame, jis atliko visi\u0161ko psicho vaidmen\u012f, kuris, beje, filmo metu atsiskleid\u017eia i\u0161 dar nematytos pus\u0117s.", "Ewanas McGregoras, kuris i\u0161 viso ketvertuko padar\u0117 stulbinan\u010di\u0105 karjer\u0105 Holivude, taip pat puikiai atliko Rentono vaidmen\u012f. Buvo malonu \u012f j\u012f \u017ei\u016br\u0117ti ir matyti persona\u017eo metamorfoz\u0119, kuri pra\u0117jus dvide\u0161im\u010diai met\u0173 yra labai pastebima.", "Kiti du aktoriai Jonny\u2018is Lee Milleris ir Ewenas Bremeris, suvaidin\u0119 Saimon\u0105 ir Bulv\u0119, irgi nenusileido savo kolegoms ir \u012fk\u016bnijo savo persona\u017eus ne blogiau nei pirmoje \u201eTraukini\u0173 \u017eym\u0117jimo\u201c dalyje. I\u0161ori\u0161kai ka\u017ekiek pasikeit\u0119, ta\u010diau i\u0161lik\u0119 tokiais pa\u010diais nutr\u016bktgalviais, kuriuos mes ir pamilome 1996 metais.", "\u201eTraukini\u0173 \u017eym\u0117jimas 2\u201c \u2013 \u012f nostalgij\u0105 apeliuojantis \u201eOskarinio\u201c re\u017eisieriaus Danny\u2018io Boyle\u2018o filmas, kuris savo kitokiu pateikimu beveik nenusileid\u017eia pirmtakui, o kai kuriais momentais netgi lenkia original\u0105 d\u0117l savo brandos ir psichologin\u0117s pagrindini\u0173 heroj\u0173 pus\u0117s atskleidimo, fone grojant grup\u0117s Queen ir Iggy Pop dainoms."], "date": ["2017 m. kovo 11 d. 16:57"], "id": "74017076"},
{"url": "http://www.delfi.lt/veidai/kinas/isteketi-per-nakti-tesinys-nuotykiai-socyje-niekuo-nenusileidzia-moteriskai-pagiriu-las-vegase-versijai.d?id=74024514", "title": ["\u201eI\u0161tek\u0117ti per nakt\u012f\u201c t\u0119sinys: nuotykiai So\u010dyje niekuo nenusileid\u017eia moteri\u0161kai \u201ePagiri\u0173 Las Vegase\u201c versijai"], "text": ["Komedijoje, galima sakyti, vaidina visas Rusijos jaunosios kartos kino aktori\u0173 \u017evaig\u017edynas. O po pirmosios dalies s\u0117km\u0117s re\u017eisierius Dmitrijus Suvorovas nusprend\u0117: istorija reikalauja t\u0119sinio.", "\u201eSutikite, kad moter\u0173 sveiku protu suprasti ne\u012fmanoma, tad kurti scenarij\u0173 apie j\u0173 nuotykius bandant i\u0161tek\u0117ti \u2013 vienas malonumas. Komi\u0161kos situacijos pasitaiko pa\u010diose \u012fpras\u010diausiose vietose \u2013 parduotuv\u0117je, gatv\u0117je, automobili\u0173 plovykloje ar poliklinikoje. \u017dod\u017eiu, tik reikia jas pamatyti ir paversti i\u0161 koto ver\u010dian\u010dia komedija\u201c, \u2013 juokiasi re\u017eisierius.", "Pirmojoje juostos dalyje buvo pasakojama apie itin komplikuotas, ta\u010diau gal\u0173 gale \u012fvykusias", "Katios (aktor\u0117 Olga Kuzmina) vestuves. Dabar, kai naujai i\u0161kepta \u017emona ir trys jos draug\u0117s v\u0117l gyvena \u012fprastus gyvenimus, ateina laikas komedijai \u201eI\u0161tek\u0117ti per nakt\u012f 2\u201c!", "T\u0119sinio istorija suksis apie kit\u0105 i\u0161 draugi\u0173, kuriai gal\u0173 gale pasiper\u0161a jos i\u0161svajotasis bankininkas \u2013 \u201ekredit\u0173 karalius\u201c Mi\u0161a. O tuomet ateina laikas audringam mergvakariui So\u010dyje, kurio jo dalyv\u0117s niekad nepamir\u0161.", "\u201eA\u0161 esu tiek daug gird\u0117jusi apie mergvakarius, kad man b\u016bt\u0173 net baisu pagalvoti apie sav\u0105j\u012f. Kod\u0117l b\u016btina \u0161v\u0119sti taip, kad kit\u0105 ryt\u0105 nieko neprisimintum? Ir, kas keis\u010diausia, t\u0105 pat\u012f daro ir vyrai, ir moterys. O kiek vestuvi\u0173 po to d\u0117l toki\u0173 pas\u0117kmi\u0173 ne\u012fvyksta?\u201c, \u2013 juokiasi viena i\u0161 pagrindini\u0173 komedijos aktori\u0173, \u012fk\u016bnijusi vestuvi\u0173 planuotoj\u0105, Svetlana Chod\u010denkova.", "Ryte po audringo vakar\u0117lio veiksmas pasisuka netik\u0117ta linkme. Nors ir skaudan\u010dia galva, b\u016bsima nuotaka susivokia, kad Mi\u0161a jau tur\u0117t\u0173 b\u016bti atskrid\u0119s \u012f So\u010d\u012f. Nieko nelaukusi, ji i\u0161lekia \u012f oro uost\u0105, puola savo mylimajam ant kaklo ir, neleidusi jam pasakyti n\u0117 \u017eod\u017eio, atsitempia \u012f vie\u0161but\u012f. Ta\u010diau \u010dia i\u0161kyla problema. Jaunikis nepa\u017e\u012fsta nei Da\u0161os, nei jos draugi\u0173 ir apskritai nesupranta, ko i\u0161 jo nori keturios pagiringos moterys. \u010cia ir prasideda visa virtin\u0117 juoking\u0173 nuotyki\u0173 ir nesusipratim\u0173.", "Antroji nuotaikinga keturi\u0173 draugi\u0173 nuotyki\u0173 So\u010dyje dalis \u2013 \u201eI\u0161tek\u0117ti per nakt\u012f 2\u201c \u2013 jau rodoma Lietuvos kino teatruose.", "Komedijos anonsas:"], "date": ["2017 m. kovo 13 d. 10:44"], "id": "74024514"},
{"url": "http://www.delfi.lt/veidai/kinas/gyvybe-deja-mes-visatoje-ne-vieni.d?id=74054564", "title": ["\u201eGyvyb\u0117\u201c: deja, mes Visatoje ne vieni"], "text": ["\u201eNeabejoju, kad \u0161is filmas bus tikras kino hitas, nepaleid\u017eiantis \u017ei\u016brovo nuo pat pirmos minut\u0117s iki tol, kol prad\u0117s eiti titrai. Juos sukaustys baim\u0117. Mane pat\u012f visuomet intrigavo pana\u0161ios temos: skai\u010diau knygas apie kosmos\u0105, o apsilankyti ", " centre buvo svajon\u0117, kuri\u0105 vis \u012fra\u0161ydavau \u012f lai\u0161k\u0105 Kal\u0117d\u0173 seneliui. Tod\u0117l neabejoju, kad filmas patiks ir tiems, kurie beproti\u0161kai domisi neatrastais dalykais, ir tiesiog gero veiksmo m\u0117g\u0117jams\u201c, \u2013 sako R. Reynoldsas.", "Tuo tarpu J. Gyllenhaalas pasakoja, jog niekuomet ypatingai nesidom\u0117jo tuo, kas vyksta u\u017e \u017dem\u0117s rib\u0173, ta\u010diau be galo m\u0117gavosi filmo k\u016brimo procesu.", "\u201eAr j\u016bs \u012fsivaizduojate, k\u0105 rei\u0161kia u\u017esid\u0117ti tikr\u0105 astronauto kostium\u0105? Patirti nesvarumo b\u016bsen\u0105? Jau\u010diausi kaip ma\u017eas berniukas, gav\u0119s ton\u0105 saldaini\u0173. B\u016b\u010diau sutik\u0119s dirbti ir be jokio atlygio, kad tik filmo k\u016br\u0117jai duot\u0173 prisiliesti prie vis\u0173 t\u0173 \u017eaisliuk\u0173, kurie tiria kitas planetas ir kei\u010dia m\u016bs\u0173 gyvenimus\u201c, \u2013 juokiasi J. Gyllenhaalas.", "Trileris \u201eGyvyb\u0117\u201c pasakos apie \u0161e\u0161is Tarptautin\u0117je kosmin\u0117je stotyje dirbantis astronautus, kurie ima tirti i\u0161 Marso gaut\u0105 m\u0117gin\u012f. Jame, pirminiais mokslinink\u0173 duomenimis, gali sl\u0117ptis \u017emonijai iki \u0161iol ne\u017einoma gyvyb\u0117s forma. Prielaida pasitvirtina: m\u0117ginyje randamas vienal\u0105stis organizmas. Pirminis astronaut\u0173 jaudulys ir susi\u017eav\u0117jimas dar labiau i\u0161auga, kuomet l\u0105stel\u0117, paveikta stoties laboratorijos s\u0105lyg\u0173, ima dalintis ir augti. Netrukus astronautai jau stebi \u017eemi\u0161kos \u017eol\u0117s \u016bglio form\u0105 \u012fgavus\u012f padar\u0117l\u012f ir neabejoja rad\u0119 nepaneigiam\u0173 \u012frodym\u0173, kad \u017emon\u0117s Visatoje \u2013 ne vieni. Ta\u010diau ar \u0161i svetima gyvyb\u0117s forma i\u0161ties yra tokia nepavojinga, kokia atrodo (ar galb\u016bt apsimeta)? Ar gali b\u016bti taip, kad did\u017eiausias \u017emonijos atradimas netrukus pavirs did\u017eiausia \u017emonijos gr\u0117sme?", "Atsakymus \u012f \u0161iuos intriguojan\u010dius klausimus su\u017einosime jau kovo 24 dien\u0105, kuomet \u012fvyks pasaulin\u0117 kosminio trilerio \u201eGyvyb\u0117\u201c premjera.", "Filmo anonsas:"], "date": ["2017 m. kovo 15 d. 13:59"], "id": "74054564"},
{"url": "http://www.delfi.lt/veidai/kinas/dramoje-zoologijos-sodo-priziuretojo-zmona-j-chastain-pasakos-jautria-ir-tikra-zydu-gelbejimo-istorija.d?id=74078406", "title": ["Dramoje \u201eZoologijos sodo pri\u017ei\u016br\u0117tojo \u017emona\u201c J. Chastain pasakos jautri\u0105 ir tikr\u0105 \u017eyd\u0173 gelb\u0117jimo istorij\u0105"], "text": ["Jautri ir heroi\u0161ka \u0161ios moters istorija nuskamb\u0117jo itin garsiai: Antrojo pasaulinio karo metais ji drauge su savo vyru Janu rizikavo ne tik savo, bet ir savo vaik\u0173 gyvyb\u0117mis, Var\u0161uvos zoologijos sode pasl\u0117pdami ir nuo mirties i\u0161gelb\u0117dami 300 \u017eyd\u0173.", "\u201e\u0160iame filme a\u0161 ne tik paprasta moteris. \u010cia a\u0161 prival\u0117jau b\u016bti ir zoolog\u0117, ir mama, ir \u017emona, ir sekl\u0117, o visa tai sud\u0117jus \u012f vien\u0105 viet\u0105 gauname tikr\u0105 istorin\u0119 asmenyb\u0119, apie kurios dr\u0105s\u0105 ir pasiaukojim\u0105 turi i\u0161girsti visas pasaulis\u201c, \u2013 neabejoja Holivudo \u017evaig\u017ed\u0117.", "J. Chastain pasakoja, jog ji ir Antonina Zabinski turi kai k\u0105 bendro, d\u0117l to aktorei gauti \u0161\u012f vaidmen\u012f buvo itin svarbu.", "\u201eKiek save prisimenu, niekuomet netyl\u0117davau, jei matydavau neteisyb\u0119 ar prie\u0161ais mane vykstant\u012f blog\u012f. Visad mai\u0161tavau prie\u0161 visuomen\u0117je nusistov\u0117jusias nuostatas, nepaklusau tam, kuo norima paversti moteris. Niekuomet nebuvau ir neb\u016bsiu tyli nam\u0173 \u0161eiminink\u0117, nes mes, moterys, galime kur kas daugiau. Tai puikiausiai \u012frod\u0117 ir Antonina\u201c, \u2013 sako J. Chastain.", "Ar aktor\u0117, atsid\u016brusi A. Zabinski vietoje, pasielgt\u0173 taip pat?", "\u201eGal\u0117\u010diau i\u0161kart pasakyti, kad taip, b\u016b\u010diau padariusi t\u0105 pat\u012f, ta\u010diau i\u0161 ties\u0173 labai sunku pasakyti, kas b\u016bt\u0173, jeigu b\u016bt\u0173. Juo labiau, tai sumenkint\u0173 Zabinski\u0173 pasiaukojim\u0105 bei nuopelnus. I\u0161 ties\u0173 tik nedaugelis m\u016bs\u0173 rizikuotume savo ir savo vaik\u0173 gyvyb\u0117mis d\u0117l visi\u0161kai nepa\u017e\u012fstam\u0173 \u017emoni\u0173\u201c, \u2013 prisipa\u017e\u012fsta aktor\u0117.", "Ypatingai jautri drama \u201eZoologijos sodo pri\u017ei\u016br\u0117tojo \u017emona\u201c \u012f Lietuvos kino teatrus atkeliaus jau baland\u017eio 14 dien\u0105.", "Filmo anonsas:"], "date": ["2017 m. kovo 17 d. 10:56"], "id": "74078406"},
{"url": "http://www.delfi.lt/veidai/kinas/grazuole-ir-pabaisa-aktorius-realiame-gyvenime-primena-zavinga-princa.d?id=74079682", "title": ["\u201eGra\u017euol\u0117 ir pabaisa\u201c aktorius realiame gyvenime primena \u017eaving\u0105 princ\u0105"], "text": ["Svarbiausiuose renginiuose jis visada pasirodo kartu su savo \u017emona, d\u017eiazo dainininke Susie Hariet. Namuose jie kartu augina a\u0161tuoneri\u0173 ir penki\u0173 met\u0173 at\u017ealas. Ma\u017eai kam \u017einoma, ta\u010diau aktorius buvo \u012fvaikintas, bet savo tikr\u0173j\u0173 t\u0117v\u0173 niekuomet neie\u0161kojo. Jis u\u017eaugo Velse, \u0161eimoje su broliu, kuris taip pat buvo \u012fvaikintas.", "Prisimindamas paauglyst\u0119, aktorius prisipa\u017e\u012fsta buv\u0119s tikras mai\u0161tininkas, ta\u010diau viskas pasikeit\u0117, kai paskatintas t\u0117v\u0173 atsidav\u0117 aktorystei.", "I\u0161gars\u0117j\u0119s \u201eDauntono abatija\u201c seriale, D. Stevens naujoje \u201eDisney\u201c studijos ekranizacijoje vaidina prakeikt\u0105 princ\u0105 \u2013 Pabais\u0105.", "\u201eGra\u017euol\u0117 ir pabaisa\u201c pasakoja nuostabi\u0105 Belos (akt. ", "), mielos, kilnia\u0161ird\u0117s ir nepriklausomos merginos meil\u0117s istorij\u0105. Ji pasiaukoja ir tampa Pabaisos \u012fkaite prabangiuose jo r\u016bmuose. Nepaisant savo baimi\u0173, Bela ne tik susidraugauja su u\u017eker\u0117tais r\u016bm\u0173 darbuotojais, bet pama\u017eu pamato tikr\u0105j\u012f Pabaisos gro\u017e\u012f, kuris slepiasi po siaubinga jo i\u0161ore.", "1740-aisias pranc\u016bz\u0173 ra\u0161ytojos Gabrielle-Suzanne de Villeneuve para\u0161yta pasaka dar 1991 m. kino ekranuose pasirod\u0117 animacinio filmo formatu. Pra\u0117jus kiek daugiau nei 26 metams, lydima kit\u0173 \u201eDisney\u201c pasak\u0173 s\u0117km\u0117s, kaip \u201eAlisa stebukl\u0173 \u0161alyje\u201c ar \u201ePelen\u0117\u201c, bei pa\u017eangi\u0173 \u0161iuolaikini\u0173 technologij\u0173 d\u0117ka, naujausia \u201eGra\u017euol\u0117 ir pabaisa\u201c ekranizacija \u017eada tapti s\u0117kmingiausia \u0161i\u0173 met\u0173 kino juosta.", "Skirtingai nei animacin\u0117je kino juostoje, naujajame filme vaidina tikri aktoriai persireng\u0119 nuostabiais, \u201eOskar\u0173\u201c vertais kostiumais, o did\u017eioji dalis Pabaisos yra sukurta panaudojant specialiuosius efektus.", "Galima dr\u0105siai teigti, jog D. Stevensas filmavimo aik\u0161tel\u0117je buvo lyg \u201ealternatyvioje visatoje\u201c. Aktoriui nereik\u0117jo vargti su senoviniais drabu\u017eiais, \u0161ukuosena ar grimu, tod\u0117l jis gal\u0117jo susikoncentruoti \u012f savo bals\u0105 bei veido i\u0161rai\u0161kas, kurias fiksavo daugiau nei 20 kamer\u0173 vienu metu. Filmavimo aik\u0161tel\u0117je D. Stevensas praleido su aptemptu \u201e\u017ealiu\u201c kostiumu ir kojokais, o jo veidas buvo padengtas specialiais ultravioletiniais da\u017eais, kurie ir leido i\u0161gauti maksimal\u0173 mimik\u0173 tikslum\u0105 \u2013 iki paskutinio Pabaisos veido plaukelio.", "Brit\u0173 aktori\u0173 Pabaisos vaidmeniui pasirinko pats filmo re\u017eisierius Billas Condonas. Pilnai pasitik\u0117damas Dano Stevenso aktoriniais sugeb\u0117jimais ir kartu tur\u0117damas garsi\u0105j\u0105 \u201eHario Poterio\u201c \u017evaig\u017ed\u0119 Emm\u0105 Watson, siekdamas maksimalaus \u012fsitraukimo, re\u017eisierius B. Condonas vis\u0105 komand\u0105 sutelk\u0117 aplink \u0161i\u0105 kino \u017evaig\u017ed\u017ei\u0173 porel\u0119.", "Tikrosios meil\u0117s istorijos \u2013 pasakos visai \u0161eimai premjera jau penktadien\u012f, kovo 17 d."], "date": ["2017 m. kovo 17 d. 11:54"], "id": "74079682"},
{"url": "http://www.delfi.lt/veidai/kinas/filmuojant-juosta-gyvybe-r-reynoldsui-ir-j-gyllenhaalui-teko-patirti-tai-ka-istveria-tikri-astronautai.d?id=74100176", "title": ["Filmuojant juost\u0105 \u201eGyvyb\u0117\u201c R. Reynoldsui ir J. Gyllenhaalui teko patirti tai, k\u0105 i\u0161tveria tikri astronautai"], "text": ["\u201eDid\u017eioji dalis filmo veiksmo vyksta Tarptautin\u0117je kosmin\u0117je stotyje, tad tur\u0117jome kino studijoje sukurti jos prototip\u0105. Tam pasirinkome Londono priemiest\u012f, kur neskai\u010diuodamas darbo valand\u0173 ir, grei\u010diausiai, net nemiegodamas su savo komanda dirbo produkcijos dizaineris Nigelas Phelpsas. Studijoje jis detaliai atk\u016br\u0117 stoties interjer\u0105, o prie\u0161 tai marias laiko praleido bendraudamas su ", " specialistais ir tyrin\u0117damas enciklopedijas\u201c, \u2013 pasakoja filmo re\u017eisierius Danielis Espinoza, 2012 metais i\u0161gars\u0117j\u0119s savo veiksmo juosta \u201eNesaugus prieglobstis\u201c.", "K\u016br\u0117jas neslepia, kad \u201eGyvyb\u0117\u201c buvo did\u017eiulis i\u0161\u0161\u016bkis visai komandai. Jiems ne tik teko kaip \u012fmanoma tiksliau atkurti tikr\u0105 kosmin\u0117s stoties vaizd\u0105, bet ir gerokai paprakaituoti \u201epie\u0161iant\u201c veiksm\u0105 kosmose.", "\u201eMane be galo \u012fkv\u0117p\u0117 1979\u2013\u0173j\u0173 juosta \u201eSvetimas\u201c. Ma\u010diau j\u0105 gal \u0161imt\u0105 kart\u0173 ir svajojau ka\u017ekada sukurti ka\u017ek\u0105 pana\u0161aus. Nesl\u0117psiu: vilioja i\u0161\u0161\u016bkiai, kai norint sukurti film\u0105, turi perskaityti kaln\u0105 mokslin\u0117s literat\u016bros ir susitikti su daugybe profesional\u0173\u201d, \u2013 sako D. Espinoza.", "B\u016btent d\u0117l to jis, kviesdamas filmuotis R. Reynolds\u0105 ir J. Gyllenhaal\u0105, juos i\u0161kart \u012fsp\u0117jo: ruo\u0161iantis filmavimams teks i\u0161tverti ekstremalius i\u0161bandymus.", "\u201eKai jis man pasakmbino ir pasak\u0117, kad tur\u0117siu kur\u012f laik\u0105 gyventi ir treniruotis taip, kaip tai daro tikri astronautai, nud\u017eiugau. I\u0161kart sutikau, nes nor\u0117jau patirti ka\u017ek\u0105 naujo. Ta\u010diau v\u0117liau, kai teko treniruotis sunkiau nei vaidinant kur\u012f nors i\u0161 mano heroj\u0173 aptemptu kostiumu, supratau, \u012f k\u0105 \u012fsiv\u0117liau. Mano organizmui labai nepatiko antigravitacija, jau\u010diausi taip, tarsi nuolat b\u016b\u010diau apsinuodyj\u0119s maistu. O filmavim\u0173 metu teko daug \u201eskraidyti\u201c. Kai drauge su mumis aik\u0161tel\u0117je pasirod\u0117 visokie chiropraktikai, nusijuokiau, pagalvoj\u0119s, kad jie \u010dia tikrai netur\u0117s, k\u0105 veikti. Ta\u010diau kai vis\u0105 dien\u0105 praleidi taip, lyg be pertrauk\u0173 sportuotum treniruokli\u0173 sal\u0117je, supranti, jog be pagalbos neapsieisi\u201c, \u2013 i\u0161\u0161\u016bkius filmuojantis prisimin\u0117 R. Reynoldsas.", "Trileris \u201eGyvyb\u0117\u201c pasakos apie \u0161e\u0161is Tarptautin\u0117je kosmin\u0117je stotyje dirbantis astronautus, kurie ima tirti i\u0161 Marso gaut\u0105 m\u0117gin\u012f. Jame, pirminiais mokslinink\u0173 duomenimis, gali sl\u0117ptis \u017emonijai iki \u0161iol ne\u017einoma gyvyb\u0117s forma. Prielaida pasitvirtina: m\u0117ginyje randamas vienal\u0105stis organizmas. Pirminis astronaut\u0173 jaudulys ir susi\u017eav\u0117jimas dar labiau i\u0161auga, kuomet l\u0105stel\u0117, paveikta stoties laboratorijos s\u0105lyg\u0173, ima dalintis ir augti. Netrukus astronautai jau stebi \u017eemi\u0161kos \u017eol\u0117s \u016bglio form\u0105 \u012fgavus\u012f padar\u0117l\u012f ir neabejoja rad\u0119 nepaneigiam\u0173 \u012frodym\u0173, kad \u017emon\u0117s Visatoje \u2013 ne vieni. Ta\u010diau ar \u0161i svetima gyvyb\u0117s forma i\u0161ties yra tokia nepavojinga, kokia atrodo (ar galb\u016bt apsimeta)? Ar gali b\u016bti taip, kad did\u017eiausias \u017emonijos atradimas netrukus pavirs did\u017eiausia \u017emonijos gr\u0117sme?", "Atsakymus \u012f \u0161iuos intriguojan\u010dius klausimus su\u017einosime jau kovo 24 dien\u0105, kuomet \u012fvyks pasaulin\u0117 kosminio trilerio \u201eGyvyb\u0117\u201c premjera.", "Filmo anonsas:"], "date": ["2017 m. kovo 20 d. 11:35"], "id": "74100176"},
{"url": "http://www.delfi.lt/veidai/kinas/po-legendinio-zvaigzdziu-karu-herojaus-ciubakos-kauke-slepesi-ne-vienas-aktorius-pamatyk-tikruosius-ju-veidus.d?id=74108258", "title": ["Po legendinio \u201e\u017dvaig\u017ed\u017ei\u0173 kar\u0173\u201c herojaus \u010ciubakos kauke sl\u0117p\u0117si ne vienas aktorius: pamatyk tikruosius j\u0173 veidus!"], "text": ["Tai 29 met\u0173 aktorius i\u0161 Suomijos Joonas Suotamo. B\u016btent jis kartu su 71 met\u0173 brit\u0173 aktoriumi ir dalijosi \u010ciubakos vaidmen\u012f.", "P. Mayhew jau nebetoks judrus kaip jaunyst\u0117je, bet vietoj jo filmavimo aik\u0161tel\u0117je pastatyti pirm\u0105 pasitaikius\u012f auk\u0161ta\u016bg\u012f b\u016bt\u0173 nuod\u0117m\u0117. Juk svarbu ne tik 72 met\u0173 brito \u016bgis, bet ir tai, kiek daug jis prid\u0117jo kuriant \u0161\u012f persona\u017e\u0105, \u012fkvepiant jam gyvyb\u0117s.", "J. Suotamo puikiai tiko \u012f pagalb\u0105.", "\u201eBusiness Insider\u201c skelbia, kad suomi\u0173 aktorius, kurio \u016bgis 210 centimetr\u0173, prie\u0161 prad\u0117damas karjer\u0105 kine dirbo draudimo srityje, be to, \u017eaid\u0117 krep\u0161in\u012f ir buvo vienas geriausi\u0173 universiteto komandoje. B\u016btent buv\u0119s jo treneris jam ir u\u017esimin\u0117, kad ie\u0161komas auk\u0161ta\u016bgis m\u0117lynakis, kuris dirbt\u0173 kartu su garsiuoju P Mayhew.", "Nors jaunajam suomiui kiek pritr\u016bko \u016bgio, jam primygtinai si\u016blyta pabandyti \u2013 jis tur\u0117jo pristatyti vaizdo \u012fra\u0161\u0105, kuriame vaidina urvin\u012f \u017emog\u0173. Ties\u0105 sakant, jis netur\u0117jo \u017ealio supratimo, kokioje atrankoje dalyvauja ir apie kok\u012f film\u0105 kalbama.", "J. Suotamo vaizdo \u012fra\u0161as filmo k\u016br\u0117jams patiko ir jis buvo pakviestas \u012f sekant\u012f atrankos etap\u0105 filmui pavadinimu \u201eFoodles\u201c. Galiausiai paai\u0161k\u0117jo, kad kalbama apie \u201e\u017dvaig\u017ed\u017ei\u0173 karus\u201c. Faktas, kad teks vaidinti \u010ciubak\u0105 paai\u0161k\u0117jo dar v\u0117liau.", "Sunkus darbas ir bandymas perprasti persona\u017e\u0105 galiausiai atsipirko \u2013 jis Londone susitiko su re\u017eisieriumi J. J. Abramsu, kuris jam ir prane\u0161\u0117 d\u017eiugi\u0105 \u017eini\u0105 apie vaidmen\u012f. Suomi\u0173 aktorius filmavimo aik\u0161tel\u0117je praleido penkis m\u0117nesius."], "date": ["2017 m. kovo 21 d. 06:14"], "id": "74108258"},
{"url": "http://www.delfi.lt/veidai/kinas/internete-paviesinta-zero-iii-garso-takeli-papilde-ryskiausi-aktoriu-dialogai.d?id=74111552", "title": ["Internete pavie\u0161int\u0105 \u201eZero III\u201d garso takel\u012f papild\u0117 ry\u0161kiausi aktori\u0173 dialogai"], "text": ["U\u017e filmo muzikin\u0117s dalies k\u016brim\u0105 atsakingo elektronin\u0117s muzikos dueto \u201eHappyendless\u201d nari\u0173 teigimu, kuriant muzik\u0105 filmui svarbiausia surasti dialog\u0105 su re\u017eisieriumi, suprasti, kaip jis \u012fsivaizduoja filmo scenas ir ko tikisi.", "\u201ePats muzikinio takelio k\u016brimas prasideda su pirmuoju juodra\u0161tiniu filmo monta\u017eu \u2013 nor\u0117dami taupyti laik\u0105, negalime laukti galutinio monta\u017eo. Su re\u017eisieriumi aptariame filmo scenas, nuotaik\u0105, nuolat bendraujame su filmo komanda ir tokiu b\u016bdu bandome \u012fsijausti \u012f film\u0105\u201d, - darbo u\u017ekulisius atskleid\u017eia \u201eHappyendless\u201d narys Marius Narbutis.", "Pasak jo, galutin\u012f \u017eod\u012f d\u0117l muzikini\u0173 k\u016brini\u0173 tinkamumo filmui visada turi re\u017eisierius, ta\u010diau kartais tiesa gimsta gin\u010duose. \u201eB\u016bna, kad kartais nuomon\u0117s i\u0161siskiria ir mes pabandome apginti sav\u0105j\u0105 gin\u010d\u0173 keliu. Tai nat\u016bralu, kadangi ne visada pavyksta i\u0161 pirmo karto sukurti tinkam\u0105 muzik\u0105 vienai ar kitai scenai. Re\u017eisieri\u0173 \u012ftraukiame jau tur\u0117dami galutinius k\u016brinius \u2013 k\u016brimo procese jo netrukdome ir ne\u012ftraukin\u0117jame\u201d, - teigia M. Narbutis.", "\u201eHappyendless\u201d nariai su re\u017eisieriumi Emiliu V\u0117lyviu bendradarbiauja jau daugiau nei 10 met\u0173 \u2013 k\u016br\u0117 muzik\u0105 jo trumpametra\u017eiam \u201eAXX\u201d festivalyje pristatytam filmui \u201eMazgas\u201d, v\u0117liau \u2013 \u201eZero\u201d ir \u201eZero II\u201d garso takelius.", "\u012e \u201eZero III\u201d garso takel\u012f pateko ir 12 dialog\u0173 i\u0161 filmo scen\u0173. Filmo prodiuserio Donato \u0160imukausko teigimu, \u0161ie intarpai pad\u0117s atmintyje atgaivinti filmo scenas, kur skamb\u0117jo vienas ar kitas k\u016brinys.", "\u201e\u012eprastai mes atskiras filmo scenas atsimename pagal aktorius. B\u016btent tod\u0117l parinkome i\u0161rai\u0161kingiausias scenas, kuriose \u201eZero III\u201d aktoriai geriausiai atspind\u0117t\u0173 save.", "Pavyzd\u017eiui, Giedriaus Savicko ir Andriaus Bialob\u017eeskio duetas filmui suteik\u0117 labai daug nesumeluotos gyvyb\u0117s. Gytis Ivanauskas apskritai yra m\u016bs\u0173 dovana Lietuvos kinui \u2013 talentingas aktorius, i\u0161trauktas i\u0161 teatro ir pastatytas ten, kur labai tiko. Net ir tie, kam nepatiko filmas, gyr\u0117 jo vaidyb\u0105. Ingos Jankauskait\u0117s ir Ram\u016bno Rudoko duetas net i\u0161 garso takelio gali u\u017eburti \u2013 abu jie puikiai pagauna humor\u0105 ir E. V\u0117lyvio stili\u0173\u201d, - sako prodiuseris.", "Simboli\u0161ka, kad po de\u0161imties met\u0173 Mindaugas Papinigis ir Egidijus Drag\u016bnas v\u0117l susitiko \u201eZero\u201d filmavimo aik\u0161tel\u0117je. Abu sako, kad susitikti reik\u0117t\u0173 da\u017eniau. Juozui Statkevi\u010diui paskyr\u0117m epizodin\u012f vaidmen\u012f, nes nebuvome tikri d\u0117l jo galimybi\u0173, bet jei tik tur\u0117s noro \u2013 jis gal\u0117t\u0173 kurti ir didesnius vaidmenis. Ram\u016bnas Cic\u0117nas, kaip visada, yra tikras, \u012f j\u012f galima \u017ei\u016br\u0117ti ir \u017ei\u016br\u0117ti \u2013 niekas nesumeluota\u201d, - apibendrina D. \u0160imukauskas.", "Tarp vis\u0173 \u201eZero III\u201d k\u016brini\u0173 \u201eSpotify\u201d platformoje galima rasti ir jau pagars\u0117jusias dainas, kaip \u201eG&G Sindikato\u201d \u201eTiems, kurie nieko nebijo\u201d bei Lolitos Zero Eurovizijai skirt\u0105 dain\u0105 \u201eGet Frighten\u201d. Visus k\u016brinius galima rasti \u201eSpotify\u201d paie\u0161koje para\u0161ius \u201eZero 3\u201d.", "Naujausia E. V\u0117lyvio kino juosta palie\u010dia politikos, \u017einiasklaidos ir verslo ry\u0161i\u0173 tem\u0105 \u2013 korupcija, cinizmas, pinigai ir aistra bus tik kelios nuod\u0117m\u0117s, i\u0161 kuri\u0173 suplakta \u0161i juodoji komedija. Filmas kino teatruose rodomas iki \u0161ios savait\u0117s pabaigos."], "date": ["2017 m. kovo 21 d. 10:40"], "id": "74111552"},
{"url": "http://www.delfi.lt/veidai/kinas/komediju-meistro-d-shepardo-plati-sypsena-slepia-vaikysteje-patirta-tevo-ir-kaimyno-prievarta.d?id=74111898", "title": ["Komedij\u0173 meistro D. Shepardo plati \u0161ypsena slepia vaikyst\u0117je patirt\u0105 t\u0117vo ir kaimyno prievart\u0105"], "text": ["\u201ePo ilg\u0173 ir varginan\u010di\u0173 atrank\u0173, kuomet teko bendrauti su seksualiomis, savo k\u016bnus valand\u0173 valandas puosel\u0117jan\u010diomis \u0161viesiaplauk\u0117mis, pasirinkau b\u016btent Kristen. Nesl\u0117psiu, buvo sunku visoms toms ilgakoj\u0117ms pasakyti \u201ene\u201c, bet mintis, kad su jomis tekt\u0173 pasidalinti u\u017edirbtais milijonais, man neatrod\u0117 viliojanti. O Kristen gali filmuotis ir be jokio atlygio, jei tik pa\u017ead\u0117siu b\u016bti labai geras lovoje\u201c, \u2013 juokiasi pla\u010dia savo \u0161ypsena gars\u0117jantis D. Shepardas. Ta\u010diau ta jo visam pasauliui gerai pa\u017e\u012fstama \u0161ypsena slepia itin skaud\u017eius vaikyst\u0117s i\u0161gyvenimus.", "Apie tai, jog vaikyst\u0117je buvo tvirkinamas, D. Shepardas vie\u0161ai prabilo visai neseniai. Iki tol \u0161i\u0105 paslapt\u012f \u017einojo tik keli artimiausi jam \u017emon\u0117s, tarp kuri\u0173 \u2013 ir \u017emona K. Bell. Pora susituok\u0117 2013 metais ir \u0161iuo metu augina dvi ma\u017eas mergytes \u2013 Lincoln bei Delta.", "\u201eTai, kad jis vie\u0161ai prakalbo apie vaikyst\u0117je patirtas traumas nebuvo momentinis silpnumo prover\u017eis. Dexas yra labai nuo\u0161irdus bei atviras \u017emogus, tod\u0117l jam savyje u\u017egniau\u017eti paslaptis labai sud\u0117tinga. Kalb\u0117ti apie tai \u2013 stipraus ir dr\u0105saus \u017emogaus po\u017eymis\u201c, \u2013 sako K. Bell.", "Apie savo t\u0117vo bei 18-me\u010dio kaimyno nusikalstam\u0105 veik\u0105, kai jam tebuvo 7-eri, aktorius bei re\u017eisierius prakalbo vienoje radijo laidoje, kuomet pristatin\u0117jo naujausi\u0105 savo komedij\u0105 \u201ePatruliai\u201c.", "\u201eJ\u016bs turb\u016bt suprantate, jog tai n\u0117ra ta tema, kuria mielai bendrauju ir diskutuoju, ta\u010diau \u0161i\u0105 paslapt\u012f savyje gniau\u017eiau per ilgai. Pirmiausia galvojau, kad tai mano paties kalt\u0117, o v\u0117liau at\u0117jo suvokimas, kad dabar jau a\u0161 tikriausiai esu homoseksualus ir pasaulis nepasiruo\u0161\u0119s man\u0119s tokio priimti. Ta\u010diau dabar, kai pats esu dviej\u0173 nuostabi\u0173 mergai\u010di\u0173 t\u0117tis, suprantu, kad noriu gyventi geresniame pasaulyje. Apsidairykite aplink \u2013 \u010dia tiek daug blogio, tod\u0117l ir kuriu linksmus filmus. Ne, jie nepad\u0117s suma\u017einti neteisyb\u0117s, ta\u010diau bent kelioms valandoms privers apie j\u0105 negalvoti\u201c, \u2013 sako D. Shepardas.", "Komedija \u201ePatruliai\u201c pasakos kvatotis priver\u010dian\u010di\u0105 istorij\u0105 apie tai, kaip ram\u0173 Kalifornijos keli\u0173 policijos skyriaus gyvenim\u0105 ima drumsti paslaptinga motociklinink\u0173 gauja. Jiems sutramdyti metami \u0161vie\u017eiai i\u0161kepti greitkeli\u0173 patruliai \u2013 d\u0117l begal\u0117s kaul\u0173 l\u016b\u017ei\u0173 karjer\u0105 baigti priverstas profesionalus motociklininkas D\u017eonas Beikeris (akt. D. Shepardas) ir Frenkas \u201epon\u010das\u201c Pon\u010darello (akt. Michaelas Pe\u00f1a) \u2013 po priedanga dirbantis ir multimillionin\u012f apipl\u0117\u0161im\u0105 tiriantis FTB agentas.", "Daugiau tarpusavio skirtum\u0173 nei pana\u0161um\u0173 turintys nepatyr\u0119s naujokas ir u\u017egr\u016bdintas profesionalas priversti dirbti kartu. Ir nors tapti partneriais jiems nebus labai lengva, Beikerio vairavimo \u012fg\u016bd\u017ei\u0173 ir Pon\u010do gatv\u0117s i\u0161minties derinys duos puiki\u0173 rezultat\u0173 (tiek bylos baig\u010diai, tiek filmo \u017ei\u016brovui).", "Juosta \u012f kino teatrus atkeliaus jau kovo 24 dien\u0105. \u0160tai \u201ePatruli\u0173\u201c anonsas:"], "date": ["2017 m. kovo 21 d. 11:00"], "id": "74111898"},
{"url": "http://www.delfi.lt/veidai/kinas/filmas-galingieji-reindzeriai-pateks-i-istorija-tarp-superheroju-lesbiete-ir-autistas.d?id=74121034", "title": ["Filmas \u201eGalingieji reind\u017eeriai\u201c pateks \u012f istorij\u0105: tarp superheroj\u0173 \u2013 lesbiet\u0117 ir autistas"], "text": ["Pasak \u017einiasklaidos prane\u0161im\u0173, Triniti, Geltonoji reind\u017eer\u0117, filmo eigoje tur\u0117s susitaikyti su savo netradicine seksualine orientacija, o Bilis, M\u0117lynasis reind\u017eeris, bus pristatytas autizmo po\u017eymi\u0173 turintis superherojus.", "Pirmasis naujien\u0105 apie Triniti pirmadien\u012f, kovo 20 dien\u0105, paskelb\u0117 \u201e", "\u201c, pa\u0117m\u0119s interviu i\u0161 re\u017eisieriaus Deano Israelite.", "Tas filmo momentas, kuriame aptariamas Triniti seksualumas, yra \u201enedidelis\u201c, bet \u201ecentrinis\u201c.", "\u201eManau, kad \u0161i scena gera tuo, kad stumia pirmyn vis\u0105 likus\u012f film\u0105 ir tuo, kad \u201eTai yra OK\u201c. Filmas sako, \u201eTai OK\u201c, ir visi vaikai turi pripa\u017einti savo tapatyb\u0119, atrasti save ir rasti bendramin\u010di\u0173\u201c, \u2013 sak\u0117 D. Israelite \u201eHollywood Reporter\u201c.", "Min\u0117toje scenoje kitas persona\u017eas manys, kad Triniti, kuri\u0105 vaidina Becky G, turi \u201eproblem\u0173 su vaikinais\u201c, kol galiausiai suvoks, kad ji turi \u201eproblem\u0173 su merginomis\u201c.", "Pirmin\u0117je de\u0161imtame de\u0161imtmetyje pasirod\u017eiusioje televizijos \u0161ou versijoje Geltonoji reind\u017eer\u0117 vaizduojama tradicin\u0117s seksualin\u0117s orientacijos. Tuo pat metu Davidas Yostas, vaidin\u0119s M\u0117lyn\u0105j\u012f reind\u017eer\u012f, paliko \u0161ou, nes buvo persekiojamas ir patyr\u0117 koleg\u0173 bei filmavimo grup\u0117s \u012f\u017eeidin\u0117jimus d\u0117l savo homoseksualumo, teigia \u201eCinema Blend\u201c.", "Tuo tarpu \u201eScreen Rant\u201c prane\u0161\u0117, kad M\u0117lynasis reind\u017eeris tur\u0117s autizmo po\u017eymi\u0173. Duodamas interviu Bil\u012f vaidinantis aktorius RJ Cyleris sak\u0117 mat\u0119s \u0161\u012f vaidmen\u012f kaip galimyb\u0119 teigiamai pateikti autizm\u0105 did\u017eiajame ekrane.", "\u201eI\u0161 tikr\u0173j\u0173 atsis\u0117dau ir patyl\u0117jau, i\u0161 tikr\u0173j\u0173 tik klausiausi ir, \u017einote, pri\u0117miau vis\u0105 informacij\u0105 be jokio nusistatymo, \u2013 sak\u0117 RJ Cyleris apie savo persona\u017e\u0105. \u2013 \u017dinojau, kad mano darbas parodyti, kad pana\u0161ius sutrikimus turintys \u017emon\u0117s yra normal\u016bs \u017emon\u0117s.\u201c", "Aktorius nekonkretizavo, kaip jo persona\u017eo autizmas bus atskleistas ir pristatytas filme.", "Filmo anonsas:", "Sekmadienio, kovo 19-osios, vakar\u0105 vaikams skirtas televizijos \u0161ou \u201eSesame Street\u201c taip pat paskelb\u0117, kad pirm\u0105 kart\u0105 pristatys autizm\u0105 turint\u012f veik\u0117j\u0105. Taip viliamasi \u0161viesti vaikus apie \u0161\u012f raidos sutrikim\u0105 ir mokyti juos kaip bendrauti su tokiais bendraam\u017eiais.", "Socialin\u0117je \u017einiasklaidoje filmo \u201eGalingieji reind\u017eeriai\u201c gerb\u0117jai negail\u0117jo liaupsi\u0173 \u0161ioms naujienoms.", "Nors \u201eGalinguosiuose reind\u017eeriuose\u201c pirm\u0105 kart\u0105 vienas pagrindini\u0173 heroj\u0173 vaizduojamas netradicin\u0117s seksualin\u0117s orientacijos, tai jau antras kovo m\u0117nes\u012f pradedamas rodyti filmas, turintis homoseksual\u0173 veik\u0117j\u0105. Pra\u0117jus\u012f savaitgal\u012f prad\u0117ta rodyti nauja Disn\u0117jaus klasikos \u201eGra\u017euol\u0117 ir pabaisa\u201c versija.", "Per pirm\u0105j\u012f savaitgal\u012f ji u\u017edirbo 170 milijon\u0173 doleri\u0173 \u2013 tai vienas s\u0117kmingiausi\u0173 debiut\u0173 Holivudo istorijoje.", "Naujajame filme Le Fou, piktadario Gastono bendrininkas, taip pat susiduria su savo seksualumo klausimu. Trumpoje scenoje filmo pabaigoje j\u012f galima matyti \u0161okant\u012f su kitu vyru. \u017dinia apie \u0161io persona\u017eo seksualin\u0119 orientacij\u0105 pirm\u0105 kart\u0105 pasklido prie\u0161 dvi savaites ir suk\u0117l\u0117 diskusijas, nes vietas kino teatras Alabamoje paskelb\u0117 nerodysiantis \u0161io filmo.", "Rusijoje jam buvo skirta kategorija \u201esuaugusiems\u201c, o Malaizija pareikalavo \u0161i\u0105 konkre\u010di\u0105 scen\u0105 i\u0161kirpti.", "Vis d\u0117lto, bet kokias diskusijas nustelb\u0117 biliet\u0173 pardavim\u0173 s\u0117km\u0117 ir 70 procent\u0173 siekiantis teigiamas vertinimas interneto svetain\u0117je \u201eRotten Tomatoes\u201c."], "date": ["2017 m. kovo 21 d. 20:14"], "id": "74121034"},
{"url": "http://www.delfi.lt/veidai/kinas/d-craigo-sekmei-nesukliude-nei-mazas-ugis-nei-ismusti-priekiniai-dantys.d?id=74134364", "title": ["D. Craigo s\u0117kmei nesukliud\u0117 nei ma\u017eas \u016bgis, nei i\u0161mu\u0161ti priekiniai dantys"], "text": ["I\u0161 pagrindini\u0173 aktori\u0173 gausos, vaidinusi\u0173 D\u017e. Bond\u0105, labiausiai i\u0161siskiria charizmati\u0161kasis ", ", kuris ir suvaidino kultine tapusi\u0105 \u201eBondiados\u201c dal\u012f \u201eSkyfall\u201c. Tiesa, pelnyti labiausiai atpa\u017e\u012fstamo agento 007 aktoriaus vard\u0105 D. Craigui nebuvo lengva. Debiutuodamas 21-ame Bondo filme \u201eCasino Royale\u201c aktorius kautyni\u0173 met\u0173 prarado du priekinius dantis.", "Po dviej\u0173 met\u0173 pasirod\u0119s \u201ePaguodos kvantas\u201c aktoriui taip pat pa\u017e\u0117r\u0117 nemenk\u0173 i\u0161bandym\u0173. \u0160audyni\u0173 scena, vaizduojama \u0161iame filme, pareikalavo net 2000 tu\u0161\u010di\u0173 kulk\u0173 \u2013 viskas tam, kad \u017ei\u016brovas nei sekundei nesuabejot\u0173 filmo tikrovi\u0161kumu. Kaip ir pagrindinis filmo veik\u0117jas, taip ir aktorius \u0161\u012fkart nei\u0161veng\u0117 su\u017eeidim\u0173 \u2013 D. Craigas nukent\u0117jo ma\u017eiausiai 3 kartus, o vienas i\u0161 su\u017eeidim\u0173 pareikalavo net keturi\u0173 si\u016bli\u0173 ir plastin\u0117s veido operacijos.", "2012 m. pasirod\u017eiusi legendin\u0117 ir pelningiausia \u201eBondiados\u201c dalis atpirko visas nelaimes \u2013 \u201eOperacija Skyfall\u201c atne\u0161\u0117 D. Craigui tik pripa\u017einim\u0105, bet ir geriausio met\u0173 brit\u0173 aktoriaus apdovanojim\u0105. Galima teigti, jog filmas \u201eOperacija Skyfall\u201c debiutavo daugelyje sri\u010di\u0173: tai buvo pirmasis \u201eBondiados\u201c filmas, u\u017edirb\u0119s daugiau nei milijard\u0105 doleri\u0173 ir laim\u0117j\u0119s 2 \"Oskarus\".", "Pirm\u0105 kart\u0105 legendiniame \u017evelgimo pro \u0161autuvo skylut\u0119 kadre D\u017e. Bondas vilk\u0117jo ne juodos spalvos kostium\u0105, o \u201eblogiuk\u0105\u201c vaidino ispan\u0173 kilm\u0117s aktorius. Kitas, ne vienam \u017ei\u016brovui \u012fsimin\u0119s pirmasis kartas \u2013 visiems gerai \u017einomo angli\u0161ko keiksma\u017eod\u017eio panaudojimas.", "Ne k\u0105 ma\u017eiau \u012fdomus ir filmo garso takelio pasirinkimas \u2013 garsios brit\u0173 atlik\u0117jos Adel\u0117s daina \u201eSkyfall\u201c. Per pirm\u0105sias tris dienas nuo dainos i\u0161leidimo buvo parduota net ketvirtis milijono \u012fra\u0161\u0173. Pana\u0161u, jog dr\u0105s\u016bs eksperimentai ir \u012ftikinama D. Craigo vaidyba buvo tai, kas leido \u0161iam filmui atsidurti s\u0117kmingiausi\u0173 film\u0173 s\u0105ra\u0161e.", "Nors po nereg\u0117tos \u0161io filmo s\u0117km\u0117s 2015 m. pasirod\u0117 nauja dalis \u2013 \u201eSpectre\u201c, \u201eOperacija Skyfall\u201c i\u0161liko pati s\u0117kmingiausia kada nors sukurta \u201eBondiados\u201c dalis. Nepaisant to, jog daug kas \u012f D. Craigo debiut\u0105 \u017ei\u016br\u0117jo kriti\u0161kai \u2013 jis buvo \u017eemiausio \u016bgio i\u0161 vis\u0173 aktori\u0173, pasirinkt\u0173 \u0161iai rolei, be to, vienintelis aktorius, gim\u0119s po to, tai pasirod\u0117 garsiosios \u201eBondiados\u201c serijos \u2013 aktorius ne tik sugeb\u0117jo \u012frodyti, jog yra vertas \u0161io vaidmens, bet ir tapo vienu \u017einomiausi\u0173 veid\u0173, suvaidinusi\u0173 D\u017e. Bond\u0105.", "I\u0161vysti kvap\u0105 gniau\u017eian\u010dias scenas bei D. Craigo meistri\u0161kum\u0105 \u017ei\u016brovai gal\u0117s \u201eD\u017eeimso Bondo\u201c maratono metu per TV1000 Premium kanal\u0105 kovo 22-25 d. 20 val."], "date": ["2017 m. kovo 23 d. 06:31"], "id": "74134364"},
{"url": "http://www.delfi.lt/veidai/kinas/filmo-priesnuodis-gyvenimui-recenzija-itraukiantis-ir-mistinis-rezisieriaus-g-verbinski-grizimas-i-didiji-kina.d?id=74141478", "title": ["Filmo \u201ePrie\u0161nuodis gyvenimui\u201c recenzija: \u012ftraukiantis ir mistinis re\u017eisieriaus G. Verbinski gr\u012f\u017eimas \u012f did\u012fj\u012f kin\u0105"], "text": ["Ambicingas ir labai atkaklus jaunuolis Lokhartas savo vadovyb\u0117s i\u0161siun\u010diamas \u012f prabangi\u0105 sanatorij\u0105 \u0160veicarijos Alp\u0117se, kad \u012f Niujork\u0105 sugr\u0105\u017eint\u0173 kompanijos savinink\u0105 Pembrouk\u0105. Ta\u010diau, jam atvykus \u012f viet\u0105, prasideda d\u0117tis keisti dalykai. Vaikinas galiausiai supranta, jog pra\u0161matniai atrodanti sanatorija tai ne tik priedanga, kuri slepia itin \u0161iurpi\u0105 paslapt\u012f, bet ir \u012fkalinimo \u012fstaiga, i\u0161 kurios niekam dar nepavyko pab\u0117gti...", "\u0160io filmo laukiau ilgai d\u0117l dviej\u0173 prie\u017eas\u010di\u0173. Pirmoji i\u0161 j\u0173 \u2013 re\u017eisierius Gore\u2018as Verbinskis, kuris po didelio finansinio fiasko su filmu \u201eVieni\u0161as klaj\u016bnas\u201c pasiry\u017eo sugr\u012f\u017eti prie mistinio siaubo \u017eanro ir pristatyti ne tok\u012f didel\u012f biud\u017eet\u0105 turint\u012f projekt\u0105 kaip ankstesni jo kino darbai. Antroji \u2013 juostos tema ir jos pana\u0161umas su tokiais \u017eymiais projektais kaip \u201eKu\u017edesi\u0173 sala\u201c, \u201eOmaras\u201c, \u201eStounhersto beprotnamis\u201c ir \u201eSkrydis vir\u0161 gegut\u0117s lizdo\u201c. L\u016bkes\u010diai, \u017einoma, buvo dideli ir jie savoti\u0161kai pasiteisino.", "Filmo istorija jau nuo pat pirm\u0173 minu\u010di\u0173 suintriguoja. Ir tai yra puikus re\u017eisieriaus Gore\u2018o Verbinskio \u017eingsnis sudominti \u017ei\u016brov\u0105 tolimesnei filmo per\u017ei\u016brai, kuri\u0105 nuo prad\u017eios iki galo gaubia mistikos ir neatskleist\u0173 paslap\u010di\u0173 \u0161ydas. Tod\u0117l d\u0117l siu\u017eetinei linijai svarbios detal\u0117s \u2013 tiesos ie\u0161kojimo \u2013 viskas klostosi labai precizi\u0161kai ir skland\u017eiai. \u017di\u016brovui suteikiama galimyb\u0117 pa\u010diam filmo metu sp\u0117lioti, kas gi i\u0161 ties\u0173 vyksta prabangioje sanatorijoje ir kod\u0117l vieni herojai elgiasi keistai, o kiti paslaptingai. \u012e visus i\u0161kilusius klausimus pa\u010dioje pabaigoje yra duodamas tikslus atsakymas. Tai gali ka\u017ekiek sunervinti, nes visgi nor\u0117t\u0173si labiau u\u017esukto ir ne tokio paprasto istorijos finalo, kok\u012f teko reg\u0117ti.", "Stipriu \u0161ios juostos koziriu tampa pati atmosfera, kuri primena gerai apgalvot\u0105, siaubo turint\u012f ir \u012ftampoje laikant\u012f mistin\u012f triler\u012f, kurio per\u017ei\u016bros metu tenka kelis kartus pasi\u0161lyk\u0161t\u0117ti matomais vaizdais, o taip pat pasijusti kaip tikrame beprotnamyje, kuriame gyvena nesugebantys blaiviai m\u0105styti \u017emon\u0117s. Ir viskas labai primena Martino Scorseses film\u0105 \u201eKu\u017edesi\u0173 sala\u201c. Galima netgi teigti, jog \u0161is filmas yra neblogai atrodanti ano, 2010 met\u0173, filmo kopija. Taip pat filmo stipriu niuansu yra pats paslapties ai\u0161kinimasis, kuris kelis kartus pakei\u010dia savo krypt\u012f, jog galima gerai susipainioti faktuose. Ir tai vienas didelis malonumas be\u017ei\u016brint \u0161\u012f film\u0105, nes d\u0117l \u012fsitraukimo \u012f siu\u017eetin\u0119 linij\u0105 net nepastebi, kaip greitai prab\u0117ga laikas. O filmo trukm\u0117 n\u0117ra tokia ma\u017ea \u2013 146 minut\u0117s.", "Herojai filme atlieka labai svarbius vaidmenis, kurie irgi apgaubti paslapties. I\u0161 vis\u0173 veik\u0117j\u0173 galima i\u0161skirti tris pagrindinius, kuriais labiausiai susi\u017eavi per tas pustre\u010dios valandos s\u0117dint kino sal\u0117s k\u0117d\u0117je. Lokhartas \u2013 tai ne vien eilinis tipas, netinkamu momentu pasirod\u0119s mirt\u012f ne\u0161an\u010dioje \u012fstaigoje, bet sav\u0105 istorij\u0105 turintis ir su nuolatiniais demonais kovojantis jaunuolis, kurio gyvenimas klostosi tiesiog tragi\u0161kai. \u012edomus ir nenusibostantis veik\u0117jas, kuris viso filmo metu atsiskleid\u017eia kaip visi\u0161kai kitoks persona\u017eas, negu buvo pa\u010dioje prad\u017eioje. Daktaras Volmeris irgi patraukia ak\u012f \u012f savo person\u0105. Paslaptingas, siekiantis bet kokia kaina i\u0161saugoti sanatorijos paslapt\u012f monstras, kur\u012f irgi galima suprasti, kai atskleid\u017eiama tiesa apie j\u012f. Be to, filme \u017eavi ir ne k\u0105 ma\u017eiau paslaptingai atrodanti Hana. Tikrai \u012fdomus herojus, kuris, nors ir neatsiskleid\u0117 iki galo, bet leido suvokti jo problemas ir norus.", "\u017diaurumo ir akims nemaloni\u0173 vaizd\u0173 netr\u016bksta, bet jie taip esteti\u0161kai pateikti, jog nesukelia jokio nepatogumo per\u017ei\u016bros metu. Kaip tik d\u0117l toki\u0173 epizod\u0173 \u0161is filmas tampa dar labiau patrauklus. Tod\u0117l be joki\u0173 abejoni\u0173 \u0161i\u0105 juost\u0105 verta pasi\u017ei\u016br\u0117ti kino sal\u0117je. Gaila, tik kad po visos tiesos atskleidimo, filmas akimirksniu tampa vienkartiniu projektu, kur\u012f antr\u0105 kart\u0105 pasi\u017ei\u016br\u0117ti nor\u0117sis nebent po keleri\u0173 met\u0173.", "\u0160ios juostos per\u017ei\u016bros metu labai \u017eavi ir patys vaizdai, kuriais galima gro\u017e\u0117tis visas 146 filmo rodymo minutes. Tiek operatoriaus darbas vertas d\u0117mesio d\u0117l stulbinan\u010di\u0173 panoramini\u0173 vaizd\u0173, tiek ir precizi\u0161kai atrodan\u010dios dekoracijos, specialieji efektai ir spalv\u0173 spektras, sudarantis gan\u0117tinai tamsi\u0105 ir \u0161iurp\u0105 kelian\u010di\u0105 juostos atmosfer\u0105.", "Ne k\u0105 ma\u017eesn\u0119 nuostab\u0105 kelia ir garso takelis, kuris i\u0161\u0117jus i\u0161 kino sal\u0117s dar ilgai skamb\u0117s galvoje. Gi kiekviena kompozitoriaus Benjamino Wallfischo para\u0161yta \u0161iam filmui kompozicija puikiai dera prie rodom\u0173 scen\u0173, kas leid\u017eia sukelti ir stipr\u0173 \u012ftampos jausm\u0105.", "Garso monta\u017eas neblogas, ypatingai keliose staigiose scenose, kurios privers \u0161iek tiek \u0161oktelti i\u0161 i\u0161g\u0105s\u010dio. Vaizdo monta\u017eo darbai atlikti gerai. Nesijau\u010dia nuobodulio ar istorijos vystymo klaid\u0173. Labai tvarkingai ir gra\u017eiai viskas sud\u0117liota, kad iki pat galo b\u016bt\u0173 sunku suprasti, kas i\u0161 ties\u0173 slepiasi sanatorijos viduje.", "Seniai kino ekranuose matytas aktorius Dane\u2018as DeHaanas pasirodo i\u0161 savo geriausios pus\u0117s. Jis kaip aktorius moka puikiai susidoroti su savo vaidmenimis, tod\u0117l ir \u010dia jam nekilo joki\u0173 problem\u0173 \u012fk\u016bnyti Lokhart\u0105. Gerai atliktas persona\u017eas, kuris emocionaliai sugeb\u0117davo parodyti savo tikr\u0105j\u0105 esyb\u0119.", "Aktorius Jasonas Isaacsas irgi pasirod\u0117 gerai. Gan\u0117tinai \u012fdomus persona\u017eas, kuris visos juostos metu k\u0117l\u0117 \u0161iurp\u0105. Vien ko verta ta jo dviveidi\u0161ka \u0161ypsena. O ir jo vaidyba kaip visada \u012ftikinama.", "Ne k\u0105 ma\u017eiau prie filmo gerumo aktori\u0173 kolektyve prisid\u0117jo jaunoji Mia Goth, kuri\u0105 \u017ei\u016brovai visu gra\u017eumu mat\u0117 Larso Von Triero filme ", ". Aktor\u0117 savo vaidmen\u012f atliko gerai. Buvo labai \u012fdomu steb\u0117ti jos persona\u017eo veiksmus ir emocijas.", "Kiti filme pasirod\u0119 aktoriai ne tokie \u012fdom\u016bs ir krentantys \u012f akis, ta\u010diau visi jie su savo antraplaniais vaidmenimis susidorojo puikiai. Be\u017ei\u016brint film\u0105 nebuvo galima pamatyti jokios perspaustos vaidybos. Nat\u016braliai ir \u012ftikinamai.", "\u201ePrie\u0161nuodis gyvenimui\u201c \u2013 nuo prad\u017eios iki galo \u012ftraukiantis mistinio pob\u016bd\u017eio re\u017eisieriaus Gore\u2018o Verbinski sugr\u012f\u017eimas \u012f did\u012fj\u012f kin\u0105, kurio varikliu tampa paslaptingai atrodanti, \u012ftamp\u0105 sukelianti istorija ir jos narpliojimas. Ta\u010diau be stipriai atrodan\u010dio siu\u017eeto, kuris nepabosta, juosta pakeri ir esteti\u0161ka technine puse, kuri\u0105 sudaro nuostabus garso takelis, i\u0161vaizdus operatoriaus darbas ir labai patraukli ni\u016bri atmosfera.", "Filmo anonsas:"], "date": ["2017 m. kovo 23 d. 14:18"], "id": "74141478"},
{"url": "http://www.delfi.lt/veidai/kinas/netrukus-60-meti-svesiantys-smurfai-grizta-i-kino-teatrus-sikart-ju-misija-rasti-pamirsta-kaimeli.d?id=74151268", "title": ["Netrukus 60-met\u012f \u0161v\u0119siantys Smurfai gr\u012f\u017eta \u012f kino teatrus: \u0161\u012fkart j\u0173 misija \u2013 rasti Pamir\u0161t\u0105 kaimel\u012f"], "text": ["\u201eKurdami suaugusiems, re\u017eisieriai bei scenarijaus autoriai stengiasi padaryti taip, kad nuo ekrano \u017ei\u016brovas neatitraukt\u0173 aki\u0173. Tuo tarpu filmuose ma\u017eiesiems, pats \u012fdomumas prasideda tik pra\u0117jus beveik pusei filmo ar net pa\u010dioje pabaigoje. Mes Smurfams nuotyki\u0173 bei \u012fdomybi\u0173 prik\u016br\u0117me jau nuo pat filmo prad\u017eios ir tikim\u0117s, jog jaunieji \u017ei\u016brovai \u0161io seanso metu taip \u012fsitrauks \u012f veiksm\u0105, kad net pamir\u0161, jog reikia mirks\u0117ti\u201c, \u2013 juokiasi re\u017eisierius Kelly Asbury, i\u0161gars\u0117j\u0119s tokiomis juostomis, kaip \u201e\u0160rekas 2\u201c bei \u201eGnomeo ir D\u017eiuljeta\u201c.", "Trimatis filmas \u201eSmurfai: Pamir\u0161tas kaimelis\u201c pasakos apie tai, jog magijos apsaugotame savo kaimelyje gyvenantys Smurfai, kurie niekad pernelyg nesiver\u017e\u0117 ie\u0161koti nuotyki\u0173, prisimins legend\u0105 apie Pamir\u0161t\u0105j\u012f kaimel\u012f.", "Vien\u0105 dien\u0105 Smurfytei \u012f rankas pakli\u016bva paslaptingas \u017eem\u0117lapis, kuriame pa\u017eym\u0117tas ir Pamir\u0161tasis kaimelis. T\u0117t\u0117 Smurfas ka\u017ekod\u0117l labai nenoriai kalba \u0161ia tema, tad Smurfyt\u0117 nutaria pati i\u0161siai\u0161kinti, ar \u017eem\u0117lapis teisingas. Kartu su i\u0161tikimiausiais bi\u010diuliais \u2013 Protinguoliu, Neranguoliu ir Stipruoliu \u2013 Smurfyt\u0117 i\u0161siruo\u0161ia \u012f \u017eyg\u012f. B\u0117da tik, kad apie tai su\u017eino ir piktasis burtininkas Gargamelis. Smurfytei ir jos draugams teks paskub\u0117ti, jei nori atskleisti Pamir\u0161tojo kaimelio paslapt\u012f anks\u010diau u\u017e Gargamel\u012f. Vis tik n\u0117 vienas nesitik\u0117jo TOKIOS paslapties!", "\u201e\u0160\u012fkart nusprend\u0117me nekurti t\u0119sinio, pasinaudojome tik filmo fran\u010dize. Tod\u0117l ir aktorius heroj\u0173 garsinimui kviet\u0117me visi\u0161kai kitus, nei iki \u0161iol. Prie komandos prisijung\u0117 tokios \u017evaig\u017ed\u0117s, kaip Julia Roberts, Demi Lovato, ", ", ", ", Michelle Rodriguez bei kiti. Visi vienbalsiai sak\u0117, jog negal\u0117jo nesutikti dirbti drauge, mat Smurfai \u2013 vieni m\u0117gstamiausi\u0173 j\u0173 vis\u0173 laik\u0173 heroj\u0173\u201c, \u2013 sak\u0117 re\u017eisierius.", "Na, o \u017ei\u016brovai Lietuvoje film\u0105 pamatys \u012fgarsint\u0105 lietuvi\u0161kai. Smurfams \u0161\u012fkart savo balsus paskolino aktoriai ", ", ", ", Migl\u0117 Polikevi\u010di\u016bt\u0117, Arvydas Dap\u0161ys, Arnoldas Jalianiauskas, Paulius Ignatavi\u010dius, Lina Budzeikait\u0117, Oneida Kunsunga, Milda Rasilavi\u010di\u016bt\u0117 bei Jovita Jankelaityt\u0117.", "Nuotaikingas ir \u0161\u012f kart\u0105 jau pilnai animacinis filmas visai \u0161eimai \u201eSmurfai: Pamir\u0161tas kaimelis\u201c Lietuvoje pradedamas rodyti kovo 31 dien\u0105.", "Juostos anonsas:"], "date": ["2017 m. kovo 24 d. 10:50"], "id": "74151268"},
{"url": "http://www.delfi.lt/veidai/kinas/neeiline-naktis-su-uosviu-35-vietoves-per-22-filmavimo-dienas.d?id=74151440", "title": ["Neeilin\u0117 naktis su uo\u0161viu \u2013 35 vietov\u0117s per 22 filmavimo dienas"], "text": ["Filmas pasakoja apie du vyrus, pon\u0105 Gallo (vaid. J. K. Simmons), aplink pasaul\u012f keliaujant\u012f verslinink\u0105, ir Martin\u0105, kurio vaidmen\u012f atliekantis Emile Hirsch savo persona\u017e\u0105 \u012fvardina soj\u0173 var\u0161k\u0119 dievinan\u010diu \u201ehipsteriu\u201c. Kartu jie ie\u0161ko ka\u017ekur pradingusios D\u017eil\u0117s (vaid. Analeigh Tipton) \u2013 buvusios Martino merginos ir pono Gallo dukros. Kelion\u0117s metu du vienas kito nem\u0117gstantys vyrai leid\u017eiasi \u012f beproti\u0161k\u0173 nuotyki\u0173 kupin\u0105 kelion\u0119 Los And\u017eelo mieste.", "Filmo re\u017eisieriui Gavin Wiesen teko neeilinis i\u0161\u0161\u016bkis \u2013 sukurti juoking\u0105, visi\u0161kai skirting\u0173 vyr\u0173 draugyst\u0117s istorij\u0105, perkeliant veiksm\u0105 \u012f prie\u0161ingas \u0161iuolaikin\u0117s kult\u016bros vietoves. Vien\u0105 akimirk\u0105 veiksmas vyksta nuo tatuiruot\u0173 paaugli\u0173 perpildytame sul\u010di\u0173 bare, o jau kit\u0105 \u2013 presti\u017einiame Beverli Hilso restorane, pakeliui dar u\u017esukant \u012f nemading\u0105 naktin\u012f klub\u0105 Holivude.", "Filmavim\u0105 35 skirtingose vietov\u0117se teko sutalpinti \u012f 22 dien\u0173 grafik\u0105. \u017dinant ribot\u0105 filmo biud\u017eet\u0105, u\u017esisakyti esteti\u0161kas ir erdvi\u0161kai tinkamas vietas nebuvo paprasta, jau nekalbant apie visos filmavimo komandos perve\u017eim\u0105 i\u0161 vieno Los And\u017eelo kampelio \u012f kit\u0105. I\u0161sprendus visus logistikos ko\u0161marus, viena problema vis tiek i\u0161liko \u2013 tr\u016bko laiko, tod\u0117l teko keisti scenarij\u0173 tam tikrus aktori\u0173 pokalbius perkeliant \u012f keliones automobiliu ar \u012flipant bei i\u0161lipant i\u0161 jo.", "Daug kit\u0173 scenarijaus pakeitim\u0173 teko atlikti tiesiog filmavimo metu, pasitarus su patyrusiais aktoriais. Vis d\u0117lto, galutinis rezultatas prilygsta \u201eOskarui\u201c nominuotiems filmams, turintiems net 20 kart\u0173 didesn\u012f biud\u017eet\u0105.", "Nepaprasta vienos dienos ir nakties kelion\u0117 \u2013 \u201eNaktis su uo\u0161viu\u201c \u2013 kinuose nuo baland\u017eio 21 d."], "date": ["2017 m. kovo 24 d. 10:56"], "id": "74151440"},
{"url": "http://www.delfi.lt/veidai/kinas/is-s-korejos-grizusiu-islaisvinimo-dienos-kureju-vilnieciai-nepaleido-beveik-valanda.d?id=74167328", "title": ["I\u0161 \u0160. Kor\u0117jos gr\u012f\u017eusi\u0173 \u201eI\u0161laisvinimo dienos\u201c k\u016br\u0117j\u0173 vilnie\u010diai nepaleido beveik valand\u0105"], "text": ["\u0160e\u0161tadien\u012f, kovo 25-\u0105j\u0105, Vilni\u0173 aplank\u0117 filmo k\u016brybin\u0117 komanda: re\u017eisieriai norvegas Mortenas Traavikas ir latvis Ugis Olte, prodiuseris latvis Uldis \u010cekulis ir \u201eLaibach\u201c narys Ivanas Novikas.", "Prie\u0161 seans\u0105 jie grojo muzik\u0105 i\u0161 savo \u201ePropagandos autobusiuko\u201c, o po filmo beveik valand\u0105 atsakin\u0117jo \u012f sausakim\u0161ai sal\u0119 u\u017epild\u017eiusi\u0173 \u017ei\u016brov\u0173 klausimus.", "Daugelis \u201eLaibach\u201c \u017einojo ir iki j\u0173 koncerto labiausiai izoliuotoje pasaulio \u0161alyje. 1980 m. Jugoslavijoje susik\u016brusi grup\u0117 tapo kultine Vidurio ir Ryt\u0173 Europoje. Tamsia, da\u017enai ironi\u0161ka muzika jie \u0161aiposi i\u0161 totalitarini\u0173 re\u017eim\u0173 ir naudoja j\u0173 simbolius savo pasirodymuose, d\u0117l ko yra sulauk\u0119 kaltinim\u0173 fa\u0161izmo skatinimu (grup\u0117s atsakymas \u2013 \u201emes tiek pat fa\u0161istai, kiek Hitleris buvo menininkas\u201c).", "Vis d\u0117lto, koncertas \u0160iaur\u0117s Kor\u0117joje net ir jiems buvo nepatirtas i\u0161\u0161\u016bkis. Lig tol jokia Vakar\u0173 grup\u0117 nebuvo \u0161ioje \u0161alyje koncertavusi. \u201eGalb\u016bt dabar \u017emon\u0117s \u0160iaur\u0117s Kor\u0117joje galvoja, kad visa Vakar\u0173 muzika skamba taip, kaip \u201eLaibach\u201c \u2013 kas neb\u016bt\u0173 blogai\u201c, \u2013 po seanso juok\u0117si re\u017eisierius M. Traavekas jau anks\u010diau vykd\u0119s meninius projektus \u0160iaur\u0117s Kor\u0117joje. Jo pastang\u0173 d\u0117ka grupei ir pavyko gauti leidim\u0105 groti \u201eI\u0161laisvinimo dienos\u201c \u0161ventiniame koncerte.", "Tarp koncert\u0105 steb\u0117jusi\u0173 \u017emoni\u0173 buvo ir 3 de\u0161imtys labiausiai atsidavusi\u0173 grup\u0117s fan\u0173: vienos kelioni\u0173 agent\u016bros d\u0117ka jie atlyd\u0117jo \u201eLaibach\u201c \u012f \u0161\u012f j\u0173 gyvenimo koncert\u0105. \u201eMes visada nor\u0117jome i\u0161bandyti naujas teritorijas \u2013 o \u0161i yra naujausia i\u0161 vis\u0173 \u012fsivaizduojam\u0173\u201c, \u2013 kalb\u0117jo I. Novakas.", "Muzikantas prisipa\u017eino, kad filmavimas nebuvo toks sunkus, kaip gali atrodyti i\u0161 prad\u017ei\u0173: \u201eJei nor\u0117tum kurti dokumentik\u0105 Silicio sl\u0117nyje Amerikoje, b\u016bt\u0173 taip pat sunku, gal ir sunkiau.\u201c", "Prie\u0161 metus \u201eKino pavasaryje\u201c buvo pristatytas \u201e\u010cia visada \u0161vie\u010dia saul\u0117\u201c, kitas, daug skaudesnis filmas apie \u0160iaur\u0117s Kor\u0117j\u0105, kurtas re\u017eisieriaus Vitalijaus Manskio. Totalitarinio re\u017eimo \u017eal\u0105 \u017emon\u0117ms parod\u0119s filmas nugal\u0117jo festivalio programoje \u201eBaltijos \u017evilgsnis\u201c. Po \u0161io filmo re\u017eisierius nebe\u012fleid\u017eiamas \u012f \u0160iaur\u0117s Kor\u0117j\u0105.", "Po \u201eI\u0161laisvinimo dienos\u201c toki\u0173 pasekmi\u0173 nebuvo. Filme \u0161iaur\u0117s kor\u0117jie\u010diai rodomi kaip \u017emogi\u0161ki pilie\u010diai, turintys veikti mil\u017eini\u0161kame biurokratiniame mechanizme. Nors \u201eLaibach\u201c muzika, pavyzd\u017eiui, goti\u0161kai komi\u0161kas dainos \u201eLife is Life\u201c koveris, yra labai juokinga, \u0160iaur\u0117s Kor\u0117joje ji atliko kitoki\u0105 funkcij\u0105 \u201eMes nor\u0117jome parodyti, kad galima ir kitaip. Nevykome \u012f \u0160iaur\u0117s Kor\u0117j\u0105 provokuoti \u017emoni\u0173, mes tai darome kitur\u201c, \u2013 po seanso \u017ei\u016brovams paai\u0161kino I. Novakas.", "\u201eReikia suprasti \u0161iaur\u0117s kor\u0117jie\u010di\u0173 situacij\u0105. Jeigu b\u016btume padar\u0119 ka\u017ek\u0105 ekstremaliai kvailo, tada mus susodint\u0173 \u012f l\u0117ktuv\u0105 ir i\u0161si\u0173st\u0173 namo. Nieko baisaus. O jie liks ten toliau. \u017dmon\u0117s, sutik\u0119 mus \u012fsileisti, daug kuo rizikavo. Jie netur\u0117jo laisv\u0117s klysti. Nor\u0117jome b\u016bti jiems pagarb\u016bs\u201c, \u2013 filmo pozicij\u0105 paai\u0161kino re\u017eisierius.", "Vis d\u0117lto, pokyt\u012f \u201eI\u0161laisvinimo diena\u201c padar\u0117. \u201eKartu su mumis per repeticijas buvo ir vietinis mergin\u0173 choras \u2013 planavome atlikti dain\u0105 kartu. Jos pamat\u0117, kad gali su mumis bendradarbiauti, kad \u017emon\u0117s i\u0161 skirting\u0173 kult\u016br\u0173 gali i\u0161spr\u0119sti problemas tiesiog kalb\u0117damiesi. Daininink\u0117ms tai buvo pamoka\u201c, \u2013 tar\u0117 I. Novakas.", "Lietuvoje bendravim\u0105 su \u201eI\u0161laisvinimo dienos\u201c komanda bus galima t\u0119sti \u0161iomis dienomis: kovo 26 d. filmo komanda vyksta \u012f Kaun\u0105, o pirmadien\u012f seanse Vilniuje \u012f publikos klausimus atsakys I. Novakas. V\u0117liau filmas dar bus rodomas \u201eKino pavasario\u201c seansuose iki baland\u017eio 6-osios."], "date": ["2017 m. kovo 26 d. 13:06"], "id": "74167328"},
{"url": "http://www.delfi.lt/veidai/kinas/idomiausi-faktai-apie-smurfus-kodel-daugiausiai-diskusiju-kelia-ju-kepures-ir-koks-tikrasis-zmogeliuku-ugis.d?id=74173076", "title": ["\u012edomiausi faktai apie Smurfus: kod\u0117l daugiausiai diskusij\u0173 kelia j\u0173 kepur\u0117s ir koks tikrasis \u017emogeliuk\u0173 \u016bgis?"], "text": ["\u2013 Kaip gim\u0117 pavadinimas \u201eSmurfai\u201c? Vien\u0105 dien\u0105 belg\u0173 menininkas Pierre\u2019as Cullifordas, geriau \u017einomas Peyo pseudonimu, pietavo su bi\u010diuliu. Nor\u0117damas paskaninti savo maist\u0105 druska, jis u\u017emir\u0161o jos pavadinim\u0105 ir bi\u010diulio papra\u0161\u0117 paduoti jam \u201eschtroumpf\u201c. Juokdamasis draugas menininkui atsak\u0117: \u201e\u0161tai tavo schtroumpf. Kai baigsi schtroumpfinti, paschtroumpfink tai atgal\u201c. Ir \u0161is juokelis tapo id\u0117ja naujiems herojams gimti, kuriuos Peyo pavadino \u201eles Schtroumpfs\u201c. Ta\u010diau amerikoje niekas \u0161io pavadinimo neb\u016bt\u0173 perskait\u0119s, tod\u0117l m\u0117lynieji \u017emogeliukai tapo Smurfais.", "\u2013 Animaciniais herojais Smurfai tapo tuomet, kai NBC vadovas pasteb\u0117jo savo dukter\u012f, \u017eaid\u017eian\u010di\u0105 su Smurf\u0173 l\u0117le.", "\u2013 Smurf\u0173 autorius ne kart\u0105 yra sak\u0119s, jog tikrasis Smurf\u0173 \u016bgis prilygsta trims obuoliams.", "\u2013 Daugiausiai diskusij\u0173 yra suk\u0117lusios baltos Smurf\u0173 kepur\u0117s. Nors i\u0161 ties\u0173 jos kilusios i\u0161 senov\u0117s Romos laik\u0173 ir vadinamos fryg\u0173 kepur\u0117l\u0117mis, tapusiomis revoliucijos bei i\u0161sivadavimo simboliu, daug kas ilg\u0105 laik\u0105 band\u0117 \u012frodyti, jog tai Kukluksklano \u017eenklas.", "\u2013 \u017dinote, kokia spalva \u201enusida\u017eo\u201c smurfas, kai sulaiko kv\u0117pavim\u0105? Jis tampa violetiniu.", "\u2013 Peyo buvo suk\u016br\u0119s gerokai daugiau Smurf\u0173 persona\u017e\u0173, kurie v\u0117liau nepateko \u012f eter\u012f. Tai buvo Finansininkas Ssmurfas, Alchemikas, Mango Smurfas, Navigatorius ir kt. I\u0161 prad\u017ei\u0173 Peyo buvo suk\u016br\u0119s 99 smurfus, ta\u010diau v\u0117liau prid\u0117ti nauji persona\u017eai, kad vaikams neatsibost\u0173.", "- Manote, jog realiame gyvenime Smurfai neegzistuoja? Tuomet susipa\u017einkite su Paulu Karasonu, tikra T\u0117tu\u0161io Smurfo versija. \u0160io vyro oda i\u0161 l\u0117to virto melsva, nes jis, besigydydamas dermatit\u0105, \u0117m\u0117 vartoti nam\u0173 gamybos koloidin\u012f sidabr\u0105. Nuo jo susirgo argiroze. Serganti \u0161ia liga, oda \u012fgauna melsv\u0105 atspalv\u012f. P. Karasonas mir\u0117 2013 metais.", "\u2013 Su Smurfais yra susij\u0119s ne vienas pasaulio ", ". Pavyzd\u017eiui, 2009 metais D. Britanijoje \u012f vien\u0105 naktin\u012f klub\u0105 susirinko 2510 \u017emoni\u0173, apsirengusi\u0173 Smurfais. Tam, kad u\u017efiksuot\u0173 \u0161\u012f gerb\u0117j\u0173 rekord\u0105, jie tur\u0117jo nuo pat galvos iki koj\u0173 b\u016bti melsvi ir neparodyti jokio odos spalvos lopin\u0117lio.", "\u2013 Smurf\u0173 k\u016br\u0117jai ne kart\u0105 kaltinti seksizmu d\u0117l to, kad visi herojai yra vyri\u0161kos lyties, o tarp j\u0173 \u2013 tik viena Smurfyt\u0117.", "\u2013 Smurf\u0173 temin\u0117 daina, kuri\u0105 suk\u016br\u0117 Pierre\u2019as Kartneris, pakilo \u012f muzikini\u0173 top\u0173 vir\u0161\u016bnes net \u0161e\u0161iolikoje \u0161ali\u0173.", "\u2013 Nors jie ma\u017ey\u010diai, ta\u010diau gali gyventi \u0161imtus met\u0173. Tai rodo faktas, kad \u0161e\u0161ioliktame serialo sezone Senelis Smurfas gr\u012f\u017eta i\u0161 500 met\u0173 trukusios kelion\u0117s aplink pasaul\u012f.", "Naujausias trimatis filmas \u201eSmurfai: Pamir\u0161tas kaimelis\u201c pasakos apie tai, jog magijos apsaugotame savo kaimelyje gyvenantys Smurfai, kurie niekad pernelyg nesiver\u017e\u0117 ie\u0161koti nuotyki\u0173, prisimins legend\u0105 apie Pamir\u0161t\u0105j\u012f kaimel\u012f.", "Vien\u0105 dien\u0105 Smurfytei \u012f rankas pakli\u016bva paslaptingas \u017eem\u0117lapis, kuriame pa\u017eym\u0117tas ir Pamir\u0161tasis kaimelis. T\u0117t\u0117 Smurfas ka\u017ekod\u0117l labai nenoriai kalba \u0161ia tema, tad Smurfyt\u0117 nutaria pati i\u0161siai\u0161kinti, ar \u017eem\u0117lapis teisingas. Kartu su i\u0161tikimiausiais bi\u010diuliais \u2013 Protinguoliu, Neranguoliu ir Stipruoliu \u2013 Smurfyt\u0117 i\u0161siruo\u0161ia \u012f \u017eyg\u012f. B\u0117da tik, kad apie tai su\u017eino ir piktasis burtininkas Gargamelis. Smurfytei ir jos draugams teks paskub\u0117ti, jei nori atskleisti Pamir\u0161tojo kaimelio paslapt\u012f anks\u010diau u\u017e Gargamel\u012f. Vis tik n\u0117 vienas nesitik\u0117jo TOKIOS paslapties!", "Na, o \u017ei\u016brovai Lietuvoje film\u0105 pamatys \u012fgarsint\u0105 lietuvi\u0161kai. Smurfams \u0161\u012fkart savo balsus paskolino aktoriai ", ", ", ", Migl\u0117 Polikevi\u010di\u016bt\u0117, Arvydas Dap\u0161ys, Arnoldas Jalianiauskas, Paulius Ignatavi\u010dius, Lina Budzeikait\u0117, Oneida Kunsunga, Milda Rasilavi\u010di\u016bt\u0117 bei Jovita Jankelaityt\u0117.", "Nuotaikingas ir \u0161\u012f kart\u0105 jau pilnai animacinis filmas visai \u0161eimai \u201eSmurfai: Pamir\u0161tas kaimelis\u201c Lietuvoje pradedamas rodyti kovo 31 dien\u0105.", "Juostos anonsas:"], "date": ["2017 m. kovo 27 d. 11:23"], "id": "74173076"},
{"url": "http://www.delfi.lt/veidai/kinas/milijonus-gerbeju-turinti-dainininke-becky-g-tapo-viena-ryskiausiu-filmo-galingieji-reindzeriai-zvaigzdziu.d?id=74185894", "title": ["Milijonus gerb\u0117j\u0173 turinti daininink\u0117 Becky G tapo viena ry\u0161kiausi\u0173 filmo \u201eGalingieji reind\u017eeriai\u201c \u017evaig\u017ed\u017ei\u0173"], "text": ["Nors filme did\u017eiausiu jos prie\u0161u tampa blogiuk\u0117 Rita Repulsa (j\u0105 vaidina ", " Elizabeth Banks), realiame pasaulyje Becky G, pasitelkdama supergalias, pirmiausiai kovot\u0173 su paty\u010diomis.", "\u201eKaip per vien\u0105 spaudos konferencij\u0105 man\u0119s paklaus\u0117, koki\u0173 supergali\u0173 nor\u0117\u010diau tur\u0117ti tikrame gyvenime, susim\u0105s\u010diau. Net ir vaidindama Trini, niekuomet apie tai nepagalvojau. Nor\u0117\u010diau kovoti su neteisybe, pavyzd\u017eiui, i\u0161gelb\u0117ti visus, ken\u010dian\u010dius paty\u010dias ir nubausti tuos, kurie leid\u017eia sau \u017eeminti kitus \u017emones. Manau, tuomet pasaulis tapt\u0173 gra\u017eesnis ir saugesnis\u201c, \u2013 sako Becky G ir po keli\u0173 akimirk\u0173 priduria, jog, jos manymu, visi bent kiek \u017einomi \u017emon\u0117s t\u0173 supergali\u0173 i\u0161ties turi.", "Becky G daina \u201eCan\u2019t Stop Dancin\u2019\u201c", "Daininink\u0117s bei aktor\u0117s nuomone, \u012f\u017eymyb\u0117s gali kalb\u0117ti apie problemas savo interviu, socialiniuose tinkluose ir taip paveikti savo gerb\u0117jus.", "\u201eTikiu, kad jei nuolat kalb\u0117siu apie tai, koks blogis yra paty\u010dios, pateiksiu reali\u0173 pavyzd\u017ei\u0173 ir net atvirai pasakysiu, kaip jau\u010diausi, kai mane vaikyst\u0117je \u017eemino kiemo draugai, bent procentu suma\u017einsiu \u0161i\u0105 problem\u0105. O tai jau daug\u201c, \u2013 neabejoja Becky G.", "Naujoji \u201eGaling\u0173j\u0173 reind\u017eeri\u0173\u201c \u017evaig\u017ed\u0117 teigia, jog savo supergalias panaudot\u0173 ir bandant sutramdyti mai\u0161tingus paauglius.", "\u201eJei tik mai\u0161tauti m\u0117gstantis jaunimas \u012fl\u012fst\u0173 \u012f savo t\u0117v\u0173 kail\u012f, jie suprast\u0173, kad t\u0117vai nori tik gero savo vaikams. B\u016btent tod\u0117l jie b\u016bna grie\u017eti, skiria nam\u0173 are\u0161t\u0105, baud\u017eia. Nes nori, kad j\u0173 at\u017ealos nenueit\u0173 klystkeliais, o u\u017eaugt\u0173 perspektyviais ir gerais \u017emon\u0117mis\u201c, \u2013 sako naujoji Geltonoji reind\u017eer\u0117, \u012f savo debiutinio filmo premjeras atvykstanti pasipuo\u0161usi b\u016btent geltonomis suknel\u0117mis.", "Becky G dainos \u201eSola\u201c vaizdo klipas:", "Trini bei kiti keturi filmo \u201eGalingieji reind\u017eeriai\u201c veik\u0117jai Kimberli, D\u017eeisonas, Bilis ir Zakas \u2013 penki paprasti vieno miestelio paaugliai, net nepa\u017e\u012fstantys vienas kito. Ta\u010diau vien\u0105 dien\u0105 keisti atsitiktinumai juos suveda \u2013 visi penki vienu metu atsiduria paslaptingame apleistos \u0161achtos tunelyje, kur vyksta protu nesuvokiami dalykai.", "Kad ir kaip atrodyt\u0173 ne\u012fmanoma patik\u0117ti, penki jaunuoliai netrukus pastebi \u012fgij\u0119 supergali\u0173: ant\u017emogi\u0161k\u0105 j\u0117g\u0105, greit\u012f, minties a\u0161trum\u0105. Taip gimsta legendinis penketukas \u2013 \u201eGalingieji reid\u017eeriai\u201c.", "Raudonasis reind\u017eeris \u2013 D\u017eeisonas, Juodasis reind\u017eeris \u2013 Zakas, Geltonoji reind\u017eer\u0117 \u2013 Trini, M\u0117lynasis rein\u017eeris Bilis ir Rausvoji rein\u017eer\u0117 \u2013 Kimberli. Ta\u010diau \u0161i transformacija \u2013 tik nuotyki\u0173 prad\u017eia, nes kartu pabunda ir 65 milijonus met\u0173 snaud\u0119 blogio j\u0117gos, kuri\u0173 galutinis tikslas- \u017emonijos sunaikinimas. Vienintelis \u0161ansas i\u0161gelb\u0117ti m\u016bs\u0173 civilizacij\u0105 \u2013 \u0161iems naujiesiems superherojams susivienyti ir kartu stoti \u012f lemiam\u0105 kov\u0105.", "Naujieji ir dar \u012fsp\u016bdingesni \u201eGalingieji reind\u017eeriai\u201c \u012f Lietuvos kino teatrus atkeliauja jau kovo 31 dien\u0105.", "Fantastinio nuotyki\u0173 veiksmo filmo anonsas:"], "date": ["2017 m. kovo 28 d. 13:27"], "id": "74185894"},
{"url": "http://www.delfi.lt/veidai/kinas/kas-siandien-naujo-virtuveje.d?id=74194176", "title": ["Kas \u0161iandien naujo \u201eVirtuv\u0117je\u201c?"], "text": ["Pagrindinis filmo \u201eVirtuv\u0117 2. Finalas\u201c herojus \u2013 restorano \u201eVictor\u201c virtuv\u0117s \u0161efas Viktoras Barinovas (vaidina Dmitrijus Nazarovas) \u2013 nusprend\u0117 pagaliau baigti karjer\u0105 ir prad\u0117ti tyl\u0173, ram\u0173 gyvenim\u0105. Ta\u010diau prie\u0161 i\u0161einant \u012f pensij\u0105, jis turi sudalyvauti pasaulin\u0117je profesionali\u0173 virtuv\u0117s \u0161ef\u0173 kovoje So\u010dio mieste. Viktoras surenka komand\u0105 ir ruo\u0161iasi vykti \u012f So\u010d\u012f, bet netik\u0117tai su\u017eino, kad turi suaugus\u012f s\u016bn\u0173 Ivan\u0105 (akt. Kirilas Kovbasas).", "Ivanas anks\u010diau dom\u0117josi tik \u0161ifravimo kodais ir \u012fsilau\u017eimo programomis, bet viskas kei\u010diasi, kai jis sutinka gra\u017euol\u0119 impulsyvi\u0105 pranc\u016bzait\u0119 An\u0105 (akt. Anfisa \u010ciornych).", "Abu jie skrenda \u012f So\u010d\u012f dalyvauti pasaulin\u0117je virtuv\u0117s \u0161ef\u0173 kovoje: ji Pranc\u016bzijos komandos atstov\u0117, o jis \u2013 Rusijos. Bet prie\u0161 tai Ivanui reikia i\u0161siai\u0161kinti santykius su k\u0105 tik jo gyvenime atsiradusiu t\u0117vu, \u012fgyti jo kulinarin\u0117s superkomandos pasitik\u0117jim\u0105, i\u0161sisukti nuo kal\u0117jimo u\u017e \u012fsilau\u017eim\u0105 \u012f Kra\u0161to apsaugos ministerijos portal\u0105 ir... pad\u0117ti Dmitrijui Nagijevui pab\u0117gti, nes j\u012f nori prievarta apvesdinti.", "Antrasis pilno metro \u201eVirtuv\u0117s\u201c filmas \u012ftrauks \u012f komi\u0161k\u0173 ir netik\u0117t\u0173 \u012fvyki\u0173 verpet\u0105, besisukant\u012f aplink mylimus herojus. \u012e did\u017eiuosius ekranus gr\u012f\u017eta aktori\u0173-\u017evaig\u017ed\u017ei\u0173 D. Nazarovo ir D. Nagijevo duetas. Komedijoje taip pat filmavosi legendinis kino aktorius Olegas Tabakovas, kur\u012f visi \u017eino i\u0161 jo darb\u0173 filmuose \u201eSeptyniolika pavasario akimirk\u0173\u201c (1973), \u201e12 k\u0117d\u017ei\u0173\u201c (1976), \u201eD\u2018Artanjanas ir trys mu\u0161kietininkai\u201c (1979), \u201eMaskva netiki a\u0161aromis\u201c (1979), \u201eAk, vodevili, vodevili...\u201c (1980), \u201eMere Popins, viso gero!\u201d (1983), \u201e\u017dmogus i\u0161 Kapucin\u0173 bulvaro\u201c (1987).", "Filmo anonsas:", "Komedija \u201eVirtuv\u0117 2. Finalas\u201c kino teatruose bus rodoma nuo gegu\u017e\u0117s 5 d."], "date": ["2017 m. kovo 29 d. 10:33"], "id": "74194176"},
{"url": "http://www.delfi.lt/veidai/kinas/e-velyvio-filmas-zero-iii-is-bilietu-jau-surinko-milijona-euru.d?id=74206752", "title": ["E. V\u0117lyvio filmas \u201eZero III\u201c i\u0161 biliet\u0173 jau surinko milijon\u0105 eur\u0173"], "text": ["Nuo sausio pabaigos Lietuvos kino teatruose rodom\u0105 \u201eZero III\u201c jau pamat\u0117 daugiau nei 193 t\u016bkst. \u017ei\u016brov\u0173 (surinkta suma \u2013 1,004 mln. eur\u0173). Dar 14 t\u016bkst. lietuvi\u0173 kino juost\u0105 per\u017ei\u016br\u0117jo D. Britanijoje, Airijoje ir Norvegijoje (surinkta suma \u2013 122 t\u016bkst. eur\u0173).", "\u201e\u012e \u0161\u012f film\u0105 pl\u016bstan\u010dios minios gerb\u0117j\u0173 \u012frodo, kad toks \u017eanras reikalingas Lietuvai. O \u0161ie rezultatai dar kart\u0105 patvirtino, kad investuotojai, kurie pasirenka lietuvi\u0161k\u0105 kin\u0105, gali tik\u0117tis ne tik investicij\u0173 susigr\u0105\u017einimo, bet ir finansin\u0117s gr\u0105\u017eos\u201c, \u2013 teigia filmo prodiuser\u0117 Daiva Jovai\u0161ien\u0117.", "\u201e\u017dinoma, did\u017eiulis i\u0161\u0161\u016bkis buvo sukurti film\u0105 vos per 4 m\u0117nesius, kai \u012fprastai tam reikia bent met\u0173. Ta\u010diau tai buvo m\u016bs\u0173 pa\u010di\u0173 sprendimas, supratome, kad kiekviena papildoma diena augins filmo ka\u0161tus, tod\u0117l buvo pasirinktas toks beproti\u0161kas tempas. Bet visa komanda susitelk\u0117 ir rezultatas gavosi geresnis nei buvo galima tik\u0117tis\u201c, \u2013 sako prodiuser\u0117.", "Pasak D. Jovai\u0161ien\u0117s, vos pasibaigus vieno filmo k\u016brimo darbams, jau intensyviai m\u0105stoma apie b\u016bsimus komandos projektus.", "\u201e\u0160iuo metu jau E. V\u0117lyvis dirba prie naujo filmo scenarijaus. Jeigu viskas vyks be kli\u016b\u010di\u0173, manau, kit\u0105 \u017eiem\u0105 jau tur\u0117t\u0173 prasid\u0117ti filmavimai, tod\u0117l naujo k\u016brinio galima tik\u0117tis 2018 m. pabaigoje arba 2019 m. prad\u017eioje.", "\u201eZero III\u201c \u0161i\u0105 savait\u0119 dar rodomas Kauno ir Panev\u0117\u017eio kino teatruose.", "Filmo komanda: scenarijaus autoriai \u2013 Jonas Banys ir Emilis V\u0117lyvis, operatorius \u2013 Feliksas Abrukauskas (LAC), dailininkas \u2013 Paulius \u0160e\u0161kas, kostium\u0173 dailinink\u0117 \u2013 Jolanta Rimkut\u0117, kompozitoriai \u2013 \u201eHappyendless\u201c Marius Narbutis ir Andrius Kauklys.", "\u201eZero III\u201c kuria prodiuseri\u0173 kompanijos \u201eKino Kultas\u201c ir \u201eNeverEver\u201c. Tai ketvirtasis Lietuvoje kuriamas pilnametra\u017eis re\u017eisieriaus E. V\u0117lyvio filmas, pirmieji \u2013 \u201eZero\u201c, \u201eZero II\u201c ir \u201eRedirected / U\u017e Lietuv\u0105!\u201c \u2013 Lietuvoje susilauk\u0117 mil\u017eini\u0161ko \u017ei\u016brov\u0173 d\u0117mesio."], "date": ["2017 m. kovo 30 d. 09:06"], "id": "74206752"},
{"url": "http://www.delfi.lt/veidai/kinas/seni-lapinai-m-freemanas-m-caineas-ir-a-arkinas-irodys-suvesti-saskaitas-niekada-nevelu.d?id=74207940", "title": ["\u201eSeni lapinai\u201c M. Freemanas, M. Caine\u2019as ir A. Arkinas \u012frodys: suvesti s\u0105skaitas niekada nev\u0117lu"], "text": ["Dviej\u0173 \u201eOskar\u0173\u201c laim\u0117tojas neslepia, jog jo herojus komedijoje \u201eSeni lapinai\u201c \u2013 toks, apie kur\u012f seniai svajojo. Prie to prisid\u0117jo ir gars\u016bs kolegos.", "\u201eMorganas Freemanas ir Alanas Arkinas i\u0161ties yra tie \u017emon\u0117s, su kuriais dr\u0105siai ei\u010diau pl\u0117\u0161ti banko ir realiame gyvenime. Tai \u017emon\u0117s, kuriais pasitikiu iki pat kaul\u0173 smegen\u0173. Filmavimo aik\u0161tel\u0117je mes ne vaidinome, o linksminom\u0117s. Nepamenu, kada darbas man suteik\u0117 daugiau ger\u0173 emocij\u0173. Matyt tai d\u0117l senatv\u0117s \u2013 kuo toliau, tuo labiau vertinu ne tik vaidmenis, bet ir tai, kas mane kasdien supa\u201c, \u2013 \u0161ypsosi 84-eri\u0173 M. Caine\u2019as.", "Juosta \u201eSeni lapinai\u201c \u012frodys, kad suvesti s\u0105skaitas niekada nev\u0117lu. Vilis, D\u017eo ir Albertas (juos ir vaidina min\u0117tieji \u201eOskar\u0173\u201c laureatai) \u2013 draugai nuo neatmenam\u0173 laik\u0173, jau besim\u0117gaujantys u\u017etarnautu poilsiu. Vien\u0105 dien\u0105 vyr\u0173 m\u0117gavim\u0105si paprastais gyvenimo malonumais nutraukia itin nemaloni \u017einia: j\u0173 pensinio fondo bankrotas. Tiesa, i\u0161 karto pasklinda gandai, kad fondo pinigus finansini\u0173 machinacij\u0173 pagalba pasisavino j\u012f vald\u0119s bankas.", "Atsigav\u0119 po pirmojo \u0161oko, trys bi\u010diuliai ima planuoti banko apipl\u0117\u0161im\u0105. \u017dinoma, vis\u0105 gyvenim\u0105 s\u0105\u017einingai pragyvenusiems pensininkams tai n\u0117ra taip jau paprasta. Ta\u010diau Vilis, D\u017eo ir Albertas tikrai ne i\u0161 t\u0173, kurie pasiduoda i\u0161kilus pirmajai kli\u016b\u010diai. Net ir atkreip\u0119 policijos bei FTB d\u0117mes\u012f ir priversti i\u0161radingai suktis i\u0161 nenumatyt\u0173 situacij\u0173, vyrai nenuleid\u017eia rank\u0173.", "M. Freemanas, M. Caine\u2019as bei A. Arkinas banko apipl\u0117\u0161im\u0105 did\u017eiuosiuose ekranuose vykdys jau nuo baland\u017eio 7 dienos.", "Kriminalin\u0117s komedijos \u201eSeni lapinai\u201c anonsas:"], "date": ["2017 m. kovo 30 d. 10:29"], "id": "74207940"},
{"url": "http://www.delfi.lt/veidai/kinas/filmo-gyvybe-recenzija-mokslines-fantastikos-filmu-misinys-kuri-nuo-katastrofos-gelbeja-patraukli-ideja.d?id=74210768", "title": ["Filmo \u201eGyvyb\u0117\u201c recenzija: mokslin\u0117s fantastikos film\u0173 mi\u0161inys, kur\u012f nuo katastrofos gelb\u0117ja patraukli id\u0117ja"], "text": ["Grup\u0117 tyrin\u0117toj\u0173 i\u0161 Tarptautin\u0117s kosmin\u0117s stoties Marso planetoje randa dar nematyt\u0105 gyvyb\u0117s form\u0105, kuri\u0105 bando i\u0161tirti. Ta\u010diau \u012fgula net nenutuokia, su kokiu blogiu jiems teks susidurti ir kokios lauks pas\u0117km\u0117s, jeigu rastas ir iki galo nei\u0161tirtas Marso planetos gyventojas atsidurs \u017dem\u0117s planetoje...", "Lygiai prie\u0161 metus kino studija \u201eSony Pictures\u201c labai i\u0161did\u017eiai pristat\u0117 \u0161\u012f savo projekt\u0105 kaip vien\u0105 i\u0161 perspektyviausi\u0173 ir puiki\u0105 id\u0117j\u0105 turin\u010di\u0173 mokslin\u0117s fantastikos projekt\u0173, kas sudomino labai daug kino myl\u0117toj\u0173 visame pasaulyje. Visgi paskutiniais metais did\u017eiausios pasaulio studijos pristato labai \u012fdomius ir kokybi\u0161kus \u0161io \u017eanro filmus kosmoso tema kaip \u201eTarp \u017evaig\u017ed\u017ei\u0173\u201c, \u201eGravitacija\u201c ar \u201eMarsietis\u201c. Ir tai yra i\u0161ties nuostabu. Bet, kai tik pasirod\u0117 pirmasis \u201eGyvyb\u0117s\u201c anonsas, tapo ai\u0161ku, jog tai bus savoti\u0161kas \u017einom\u0173 film\u0173 mi\u0161inys, kuris i\u0161 pirmo \u017evilgsnio atrod\u0117 kaip paprastesn\u0117 1979 met\u0173 \u0161edevro \u201eSvetimas\u201c versija.", "Tod\u0117l laukimas jau nebuvo toks didelis ir l\u016bkes\u010diai suma\u017e\u0117jo, ypatingai po to, kai prie\u0161 Kal\u0117das kino studija \u201eSony Pictures\u201c pasi\u0161iuk\u0161lino su kitu tokio pat \u017eanro filmu \u201ePakeleiviai\u201c.", "Ir nors nepasitik\u0117jimas studija \u201eSony\u201c buvo did\u017eiulis, visgi surizikavau ir nu\u0117jau pasi\u017ei\u016br\u0117ti naujojo Danielio Espinosos darbo. Ir ne bet kur, o \u012f pat\u012f kie\u010diausi\u0105 kino teatr\u0173 tinkl\u0105 \u201e", "\u201c \u2013 kad gau\u010diau maksimal\u0173 efekt\u0105 \u0161ios juostos per\u017ei\u016brai. Gaila, bet net \u201eIMAX\u201c nesugeb\u0117jo labai su\u017eav\u0117ti, nes filme nebuvo nieko naujo, ko mes jau neb\u016btume mat\u0119 kituose, \u017eymiai geresniuose ir originalumu pasi\u017eymin\u010diuose filmuose.", "Bendra juostos koncepcija, jeigu kalbame apie siu\u017eetin\u0117s linijos pateikim\u0105, atrodo identi\u0161ka Ridley Scotto sukurtam filmui \u201eSvetimas\u201c. Tai n\u0117ra blogai, tikrai ne, nes toki\u0173 \u201ei\u0161likimo\u201c temos projekt\u0173, kuri\u0173 veiksmas vykt\u0173 atvirame kosmose, yra labai ma\u017eai. Ta\u010diau, kaip jau ra\u0161iau anks\u010diau, daug kas priklauso nuo id\u0117jos ir jos pateikimo. Id\u0117ja \u010dia buvo, su tuo tikrai nepasigin\u010dysi, ta\u010diau jos pateikimas labai skurdus ir visi\u0161kai ne\u012ftraukiantis.", "Viskas tod\u0117l, jog pirmoje filmo dalyje veiksmas slopinamas, yra bereik\u0161mi\u0173, visi\u0161kai banali\u0173 ir jokios vert\u0117s siu\u017eetinei linijai neturin\u010di\u0173 dialog\u0173. Tod\u0117l karts nuo karto teko \u017ei\u016br\u0117ti \u012f laikrod\u012f, kiek dar liko laiko iki \u0161io nuobodaus reginio galo.", "Ir netik\u0117tai prasideda \u012ftampos kupinas veiksmas.", "O jo reik\u0117jo laukti geras keturiasde\u0161imt minu\u010di\u0173. Tenka pripa\u017einti, jog viskas pager\u0117jo nuo tos scenos, kai rasta Marso planetoje gyvyb\u0117s forma \u201e\u0161velniai\u201c paspaud\u0117 rank\u0105 vienam i\u0161 Tarptautin\u0117s kosmin\u0117s stoties \u012fg\u016blos nari\u0173. Prasid\u0117jo chaosas, baim\u0117 ir \u012ftampa. Ir beveik valand\u0105 laiko \u012ftampa nesuma\u017e\u0117jo, o tik su kiekviena \u017eiauresne scena augo.", "Tik nepasaky\u010diau, kad juosta sugeb\u0117jo labai i\u0161g\u0105sdinti, kaip, tarkim, kokio Jameso Wano re\u017eisuoti filmai ar net jau kelis kartus pamin\u0117tas \u201eSvetimas\u201c, bet siaubo joje tikrai netr\u016bko. Nors jis ir buvo i\u0161reik\u0161tas \u0161lyk\u0161\u010diai atrodan\u010diais vaizdais, bet tai nepakenk\u0117 bendrai filmo sumanymo koncepcijai parodyti vis\u0105 baisum\u0105, kuris atkeliavo i\u0161 kitos planetos.", "Bet veiksmo scenos ir kiti akims patraukl\u016bs filmo momentai neleid\u017eia u\u017emerkti aki\u0173 \u012f visi\u0161kai ne\u012fdomius ir labai ne\u012ftikinamus persona\u017eus bei j\u0173 pokalbius apie niek\u0105. Toki\u0173 pilk\u0173 ir ne\u012fdomi\u0173 heroj\u0173 dar reikia paie\u0161koti. Ir suprantama dar b\u016bt\u0173, jei kalba eit\u0173 apie kelis herojus, bet kai visi \u0161e\u0161i pagrindiniai veik\u0117jai nesukelia joki\u0173 jausm\u0173, \u010dia jau tikrai yra b\u0117da.", "Blogiausia, jog n\u0117 vienas i\u0161 j\u0173 n\u0117ra vertas u\u017euojautos. Na, nebent tik \u0160o Murakami, kurio tikslu tapo sugr\u012f\u017eimas namo pas savo k\u0105 tik gimus\u012f vaik\u0105. \u010cia vienintelis \u0161viesus ir ka\u017ekiek u\u017euojautos vertas persona\u017eas, kurio filme parodo labai ribotai.", "Roris Adamsas, nema\u017e\u0105 potencial\u0105 turintis herojus, pirmoje filmo pus\u0117je taip ir nesugeba atsiskleisti, o k\u0105 jau kalb\u0117ti apie blankius Mirand\u0105 ir Deivid\u0105. J\u0173 istorija ir pateikimas primena \u201eGravitacijos\u201c scenas, kas k\u0117l\u0117 tiesiog juok\u0105. Kas mat\u0117 Alfonso Cuarono projekt\u0105, tas supras apie k\u0105 eina kalba. O apie Hju persona\u017eo idioti\u0161kium\u0105 net n\u0117ra kalbos. Pasi\u017ei\u016br\u0117jus \u012f jo veiksmus nor\u0117josi s\u0117dint kino sal\u0117je sur\u0117kti \u2013 \u201eK\u0105 tu, idiote, darai?\u201c. Nes tikrai, veik\u0117j\u0173 veiksmai \u2013 tai yra ka\u017ekas sunkiai paai\u0161kinamo.", "Pasibaigus filmui i\u0161kyla labai daug klausim\u0173 filmo k\u016br\u0117jams, bet i\u0161 kitos pus\u0117s supranti, jog pati filmo id\u0117ja yra tikrai gera. Juosta netgi tampa pamokan\u010diu \u012frankiu tiems mokslininkams, kurie ki\u0161a savo nagus ten, kur nereikia. Tik\u0117tina, jog ateityje smalsumas gal\u0117s pakenkti visai \u017emonijai, apie k\u0105 ir yra juostos finalin\u0117 scena.", "Saky\u010diau, jog filmo pabaiga \u2013 tai stipriausias ir puik\u0173 pamoksl\u0105 turintis momentas, d\u0117l kurio ir verta pasi\u017ei\u016br\u0117ti \u0161\u012f film\u0105. Gal kine, o gal ir namie, kai prekyboje pasirodys juostos \u201eBlu-Ray\u201c diskas.", "Specialieji efektai \u0161iame filme sudaro nema\u017e\u0105 kokyb\u0117s pamat\u0105, tod\u0117l galima sakyti, jog vizualiai juosta \u017ei\u016brisi labai \u0161auniai ir kokybi\u0161kai. Ir kas svarbiausia \u2013 joje nesimato beveik jokio CGI efekto. Net ir pats ateivis i\u0161 Marso atrodo gan\u0117tinai tikrovi\u0161kai ir originaliai, jeigu kalb\u0117sime apie jo v\u0117lyv\u0105 form\u0105, kuri nepana\u0161i \u012f jokias kitas kosmoso pabaisas, matytas ankstesniuose pana\u0161aus pob\u016bd\u017eio projektuose.", "Garso takelis labai geras. I\u0161 technin\u0117s dalies, tai b\u016btent muzikin\u0117 palyda sugeba geriausiai sukelti \u012ftampos jausm\u0105, kuris antroje filmo pus\u0117je atlieka labai svarb\u0173 vaidmen\u012f vystant ne toki\u0105 ir \u012fdomi\u0105 siu\u017eetin\u0119 linij\u0105. U\u017e tai turime b\u016bti d\u0117kingi puikiam kompozitoriui Jonui Ekstrandui, kuriam tai jau nebe pirmas bendras darbas su re\u017eisieriumi Danieliu Espinosa.", "Operatoriaus darbas visai paken\u010diamas, nors jame ir n\u0117ra joki\u0173 i\u0161skirtini\u0173 manevr\u0173, galin\u010di\u0173 sukelti nuostab\u0105 per\u017ei\u016bros metu. Prisiminkime \u201eGravitacij\u0105\u201c ar \u201eTarp \u017evaig\u017ed\u017ei\u0173\u201c, kuri\u0173 kameros darbas buvo tobulai atliktas. \u010cia jis yra tik tvarkingai pateiktas, turintis ka\u017ekiek chaoso, bet ne\u012ftraukiantis taip, kad mes pasijustume visos \u0161ios juostos dalyviais. Bet u\u017etat keli filmo momentai sugeb\u0117jo sukelti baim\u0119 ir i\u0161g\u0105st\u012f. Ir tai d\u0117l kameros darbo.", "Garso monta\u017eo darbai geri, tik, \u017einoma, k\u016br\u0117jai padar\u0117 vien\u0105 did\u017eiausi\u0173 klaid\u0173 \u2013 pateik\u0117 gars\u0105 atvirame kosmose ir tuo pa\u010diu atsisak\u0117 visi\u0161ko tikrovi\u0161kumo. Vaizdo monta\u017eas pus\u0117tinas. Istorija atrodo kartais padrikai, nes n\u0117ra vientisumo, o ir scenos labai greitai kaitaliojasi, kas n\u0117ra gerai. Tod\u0117l pirmoje filmo pus\u0117je ir buvo jau\u010diamas nuobodulys, nes buvo sunku suprasti, k\u0105 re\u017eisierius nor\u0117jo parodyti.", "Did\u017eiausiu filmo nusivylimu tapo aktoriaus ", " pasirodymas. Kas ne\u017eino, aktorius i\u0161 prad\u017ei\u0173 tur\u0117jo atlikti ne Rorio vaidmen\u012f, bet Deivido, ta\u010diau d\u0117l u\u017eimtumo kituose projektuose, jam teko apsikeisti vaidmenimis su Jake\u2018u Gyllenhaalu. Tod\u0117l jo did\u017eiul\u012f potencial\u0105 turintis herojus filme per ribot\u0105 laik\u0105 visi\u0161kai neatsiskileid\u0117, nors pa\u010dioje prad\u017eioje b\u016btent ant jo ir laik\u0117si filmo g\u0117ris.", " ir filme \u201eMisija ne\u012fmanoma: slaptoji tauta\u201c i\u0161gars\u0117jusi aktor\u0117 Rebecca Ferguson nesugeb\u0117jo parodyti visi\u0161kai nieko \u012fdomaus. Nei j\u0173 vaidyba buvo gera, nei persona\u017eai \u012fdom\u016bs. Tu\u0161ti, pilki ir visi\u0161kai savo aktorinio potencialo nei\u0161naudoj\u0119 talentingi \u017emon\u0117s.", "Pana\u0161iai galima kalb\u0117ti ir apie Hiroyuki Sanad\u0105, kuris neretai pasirodo Holivudiniuose filmuose. Tik jo persona\u017eas buvo \u017eymiai patrauklesnis nei kit\u0173 d\u0117l jo kilnaus tikslo. I\u0161 vaidybin\u0117s pus\u0117s nieko naujo nepamat\u0117me. Be jo, filme pasirod\u0117 ir rus\u0173 aktor\u0117 Olga Dichovi\u010dnaja, kuri vert\u0117 \u0161ypsotis d\u0117l \u201estandartinio\u201c amerikieti\u0161kuose filmuose pateikiamo ruso \u012fvaizd\u017eio ir akcento. Apie vaidyb\u0105 net nereikia kalb\u0117ti \u2013 tragedija. Pana\u0161iai pasirod\u0117 ir aktorius Ariyonas Bakare. Bukas persona\u017eas ir ne\u012ftikinama vaidyba.", "\u201eGyvyb\u0117\u201c \u2013 kokybi\u0161k\u0105 technin\u0119 pus\u0119 ir prastai para\u0161yt\u0105 scenarij\u0173 turintis labai \u017einom\u0173 mokslin\u0117s fantastikos film\u0173 mi\u0161inys, kur\u012f nuo katastrofos gelb\u0117ja visai patraukli id\u0117ja, kelios gerai pateiktos siaubo scenos, \u012ftampos kupinas veiksmas, originlaus dizaino ateivis ir puikus, nors ir visi\u0161kai savo potencialo nei\u0161naudoj\u0119s aktori\u0173 kolektyvas."], "date": ["2017 m. kovo 30 d. 12:54"], "id": "74210768"},
{"url": "http://www.delfi.lt/veidai/kinas/filmo-patruliai-recenzija-nejuokingai-vulgari-ir-neskaniai-pateikta-veiksmo-komedija.d?id=74222696", "title": ["Filmo \u201ePatruliai\u201c recenzija: nejuokingai vulgari ir neskaniai pateikta veiksmo komedija"], "text": ["Buv\u0119s profesionalus motociklininkas D\u017eonas Beikeris ry\u017etasi \u012fstoti \u012f Kalifornijos policijos gretas, kad pagaliau jo \u017emona atkreipt\u0173 \u012f j\u012f d\u0117mes\u012f ir pamatyt\u0173 didvyr\u012f, o ne traumuot\u0105 nevyk\u0117l\u012f. Ta\u010diau vyrukas net nenutuokia, kad jo partneriu taps priedangoje dirbantis FTB agentas Frenkas Pon\u010darelas, kuris tiria motociklinink\u0173 gaujos byl\u0105. Susibi\u010diuliav\u0119, jie tampa rimta gr\u0117sme nusikalt\u0117liams, sau patiems ir visam miestui...", "Kiekvien\u0105 kart\u0105, kai \u012f kino ekranus atkeliauja \u017eymi\u0173 praeito am\u017eiaus a\u0161tuntojo ar devintojo de\u0161imtme\u010dio televizini\u0173 serial\u0173 perdirbiniai, galima laukti arba visi\u0161kos katastrofos, arba bent jau paken\u010diamo, arba netgi gero reginio kino sal\u0117je. Tiesa, kaip beb\u016bt\u0173 keista, ta\u010diau pastarieji pilnametra\u017eiai filmai, paremti kultiniais serialais, buvo i\u0161ties neblogi.", "Kaip pavyzd\u012f gal\u0117\u010diau pamin\u0117ti smagi\u0105 komedij\u0105 \u201eStarskis ir Ha\u010das\u201c, rimtus susi\u0161audymus turint\u012f Michaelo Manno triler\u012f \u201eMajamio policija\u201c, kietai atrodan\u010di\u0105 veiksmo fiest\u0105 pavadinimu \u201eA komanda\u201c ir, \u017einoma, nepriekai\u0161ting\u0105 komedij\u0105 \u201eNevyk\u0117liai po priedanga\u201c.", "Ta\u010diau \u0161is Daxo Shepardo filmas nepatenka \u012f \u0161\u012f s\u0105ra\u0161\u0105, nes jame ne tik n\u0117ra beveik joki\u0173 s\u0105saj\u0173 su serialo \u201ePatruliai\u201c ideologija, bet kartu tai tualetinio humoro turintis film\u016bk\u0161tis, kuris priver\u010dia juoktis labiau i\u0161 gailes\u010dio nei i\u0161 komi\u0161k\u0173 pagrindini\u0173 heroj\u0173 situacij\u0173, kuo ir buvo \u017eavingas a\u0161tuntame de\u0161imtmetyje pasirod\u0119s televizinis projektas.", "Siu\u017eetin\u0117 filmo linija yra labai lengva ir tai yra did\u017eiausias \u0161io filmo pliusas, nes per beveik dvi filmo rodymo valandas, s\u0117dint kino sal\u0117je neaplanko visi\u0161kai joks nuobodulio jausmas, o tik svetima g\u0117da d\u0117l re\u017eisieriaus sugeb\u0117jim\u0173 sugadinti smagius prisiminimus i\u0161 vaikyst\u0117s. Ir b\u016btent tokios lengvai vystomos komedijos yra puikus atsipalaidavimo b\u016bdas, kai nesitiki i\u0161 j\u0173 nieko gero, o tiesiog leidi laik\u0105 ir ilsiesi gerai \u012fsitais\u0119s kino sal\u0117s k\u0117d\u0117je.", "Juosta susideda i\u0161 dviej\u0173 svarbi\u0173 tokio tipo film\u0173 sudedam\u0173j\u0173. Pirmoji i\u0161 j\u0173 \u2013 veiksmas. Veiksmo filme netr\u016bksta, netgi saky\u010diau, jog jo \u010dia buvo i\u0161ties nema\u017eai. Yra ir smagi\u0173 gaudyni\u0173 motociklais, ir visai gerai atrodan\u010di\u0173 susi\u0161audym\u0173 ar netgi heroj\u0173 mu\u0161tyni\u0173, kurios atrodo prastai, bet visumoje \u017ei\u016brimos. Antroji sudedamoji \u2013 juokeliai ir vulgar\u016bs pok\u0161tai. Vulgarumo juostai tikrai netr\u016bksta ir tai netgi tampa \u0161io filmo pagrindiniu akcentu, ta\u010diau dialogai ir veik\u0117j\u0173 pa\u0161nekesiai yra apgail\u0117tini ir nejuokingi. Tik j\u0173 veiksmai ir situacijos, \u012f kurias jie pakli\u016bva, priver\u010dia nusi\u0161ypsoti. Gaila tik, kad beveik visos situacijos buvo susijusios su vyr\u0173 peniais ar \u0161lyk\u0161\u010diai atrodan\u010diais seksualinio pob\u016bd\u017eio momentais. Bet prie toki\u0173 nesmagi\u0173 juokeli\u0173 pripranti \u012fpus\u0117jus filmui ir nekreipi \u012f juos d\u0117mesio, o tik stebi kaip dar gali smukti re\u017eisieriaus Daxo Shepardo moral\u0117.", "Kalbant apie herojus, tai jie visai smag\u016bs, ypatingai Frenkas Pon\u010darelas, kuris i\u0161 pirmo \u017evilgsnio atrodo kaip rimtas \u017emogus, ta\u010diau filmo siu\u017eetinei linijai \u012fsib\u0117g\u0117jus, jis atsiskleid\u017eia i\u0161 i\u0161krypusio vyruko perspektyvos. Ir tai netgi smagu, nors ir labai l\u0117k\u0161ta. D\u017eonas Beikeris irgi atrodo visai paken\u010diamu herojumi, kuris sugeba papildyti \u201ePon\u010d\u0105\u201c ir leisti jam dominuoti ekrane beveik visas dvi filmo rodymo valandas. Kaip duetas \u2013 jie tikrai \u0161auniai \u017ei\u016brisi ekrane, ta\u010diau gaila, jog scenarijus toks nevyk\u0119s. Jie verti \u017eymiai smagesn\u0117s istorijos. Be j\u0173, filme yra dar nema\u017eai veik\u0117j\u0173, ta\u010diau jie visi tokie ne\u012fdomus, pilki, neturintys charizmos, jog atrodo lyg b\u016bt\u0173 eiliniais statistais, u\u017epildan\u010diais tu\u0161\u010dias erdves. Ir jau nekalbu apie blogie\u010dius. Tai parodija, o ne nusikalt\u0117liai, kuriuos taip \u012fnirtingai gaudo FTB ir policijos pareig\u016bnai.", "Pasibaigus filmui, deja, bet jokios nostalgijos kultiniam serialui nepajau\u010diau. Manau, kad ir daugelis \u017ei\u016brov\u0173, kurie \u017ei\u016br\u0117jo serial\u0105, irgi nepatyr\u0117 nieko jaudinan\u010dio, kas perkelt\u0173 \u012f tuos laikus, kai per televizij\u0105 buvo galima steb\u0117ti nutr\u016bktgalvi\u0161kus Pon\u010darelo ir Beikerio nuotykius. Ir nors filmas vienkartinis, bet j\u012f verta pamatyti, norint ramiai atsipalaiduoti nuo kasdienyb\u0117s ir r\u016bpes\u010di\u0173, kurie mus aplanko beveik kiekvien\u0105 dien\u0105.", "Muzikin\u0117 filmo palyda nuteikia gerai. Lengvas garso takelis, kuris veiksmo scenose transformuojasi \u012f kietai skambant\u012f takel\u012f, yra puikiu \u012ftampos varikliu. Tikrai taip, kelios scenos buvo gan\u0117tinai \u012ftemptos, tod\u0117l sustiprinta muzika leido jas su\u017ei\u016br\u0117ti \u017eymiai smagiau, lyg kok\u012f kiet\u0105 blokbaster\u012f. Bet labiausiai su\u017eav\u0117jo Tupaco ir Dr. Dre daina \u201eCalifornia Love\u201c. Va \u010dia buvo vienintelis filmo momentas, kai buvo galima pajusti nostalgij\u0105 seniems laikams, kai kanalas \u201eMTV\u201c dar grojo muzik\u0105, o ne rod\u0117 nevykusias laidas apie n\u0117\u0161\u010dias nepilnametes.", "\u017dinoma, filme n\u0117ra joki\u0173 speciali\u0173j\u0173 efekt\u0173, ta\u010diau pirotechnikos specialistai tur\u0117jo nema\u017eai darbo, kad kuo tikrovi\u0161kiau pateikti visus sprogimus, kurie, beje, labai artimi tiems laikams, kada televizijoje buvo rodomas serialas, pagal kur\u012f ir sukurtas \u0161is filmas. Ypatingai jie gerai \u017ei\u016br\u0117josi d\u0117ka operatoriaus Mitchellio Amundsmeno darbo, kuris ne vien penius sugeb\u0117davo priartinti, bet ir visai smagiai pateikti veiksmo scen\u0173 i\u0161planavim\u0105 platesnio masto kadrais ir panoraminiais vaizdais.", "Monta\u017eas neblogas, istorija vystoma skland\u017eiai ir nenuobod\u017eiai, o ir garso monta\u017eas smagus, ypatingai susi\u0161audymo scenose galime pajusti vis\u0105 jo gali\u0105. Kaip komedijos \u017eanrui, tai tikrai precizi\u0161kai atliktas darbas. Bent jau \u010dia k\u016br\u0117jai nepasi\u0161iuk\u0161lino.", "Filme aktoriai visi\u0161kai nesisteng\u0117 parodyti ka\u017eko ypatingo ir t\u0105 galima pamatyti plika akimi, ta\u010diau netgi j\u0173 \u0161alti pasirodymai nesuk\u0117l\u0117 jokio diskomforto per\u017ei\u016bros metu, kas jau yra dideliu laim\u0117jimu tiek re\u017eisieriui, tiek ir visai filmavimo komandai.", "Filmo k\u016br\u0117jas Daxas Shepardas atliko pagrindin\u012f D\u017eono Beikerio vaidmen\u012f. Ir nors jis vis\u0105 laik\u0105 atrod\u0117 kaip medis, sergantis Kristen Stewart sindromu, ta\u010diau \u0161is medis puikiai atitiko Michaelo Pena temperament\u0105 ir jo persona\u017eo pateikim\u0105. Tod\u0117l duetas gavosi i\u0161ties smagus ir netgi visai charizmati\u0161kas.", "Gaila tik, jog visi kiti aktoriai \u0161alia j\u0173 atrod\u0117 kaip nevyk\u0117liai. Net ir toks talentingas Vincentas D\u2018Onofrio atrod\u0117 apgail\u0117tinai. Taip pat filme visi\u0161kai niekuo nepasi\u017eym\u0117jo Ryanas Hansenas, Kristen Bell, Justinas Chatwinas, Adamas Brody\u2018is ir Jessica McNamee.", "Vieninteliu \u0161viesiu prisiminimu i\u0161 antraplani\u0173 aktori\u0173 kolektyvo buvo originalaus serialo \u017evaig\u017ed\u0117s Eriko Estrados trumpas ir gana vulgarus pasirodymas, kuris bent jau filmo gale suk\u0117l\u0117 ka\u017ekiek ger\u0173 prisiminim\u0173 i\u0161 t\u0173 laik\u0173, kai \u017ei\u016br\u0117davome \u0161\u012f televizin\u012f projekt\u0105.", "\u201ePatruliai\u201c \u2013 nejuokingai vulgari ir neskaniai pateikta veiksmo komedija, kurios pamatu tapo puikus praeito am\u017eiaus a\u0161tuntame de\u0161imtmetyje rodomas televizinis serialas. Filmas be visai paken\u010diamai atrodan\u010dios veiksmo pus\u0117s ir skland\u017eiai tarpusavyje susidirbusiu aktori\u0173 Daxo Shepardo ir Michaelo Pena, negali \u017ei\u016brovui pasi\u016blyti daugiau ni\u010dnieko, kas leist\u0173 po per\u017ei\u016bros geru \u017eod\u017eiu pamin\u0117ti \u0161\u012f chuligani\u0161k\u0105 projekt\u0105.", "Filmo anonsas:"], "date": ["2017 m. kovo 31 d. 13:57"], "id": "74222696"},
{"url": "http://www.delfi.lt/veidai/kinas/valstybes-atkurimo-simtmeciui-pamineti-bus-kuriama-12-nauju-filmu.d?id=74225528", "title": ["Valstyb\u0117s atk\u016brimo \u0161imtme\u010diui pamin\u0117ti bus kuriama 12 nauj\u0173 film\u0173"], "text": ["Konkurse gal\u0117jo dalyvauti ilgametra\u017eio vaidybinio, dokumentinio, televizin\u0117s menin\u0117s dokumentikos bei trumpametra\u017eio animacinio film\u0173 projektai. I\u0161 viso konkursui pateikta 20 parai\u0161k\u0173, kurias apsvarst\u0119 Kino tarybos nariai finansavim\u0105 rekomendavo skirti \u0161iems kino projektams:", "\u201e\u0160veln\u016bs kariai\u201c (gamintojas V\u0161\u012e \u201eMoonmakers\u201c). Tai dokumentinis re\u017eisier\u0117s Marijos Stonyt\u0117s filmas apie moteri\u0161kumo susitikim\u0105 su kieta kareivi\u0161ka regula ir moters atsid\u016brim\u0105 tradici\u0161kai vyri\u0161koje profesijoje.", "\u201eL komanda\u201c (gamintojas V\u0161\u012e \u201e360 laipsni\u0173 fimai\u201c). Filmo re\u017eisierius Andrius Lekavi\u010dius dokumentiniame filme ketina papasakoti apie pirm\u0105j\u012f Lietuvos specialiosios paskirties b\u016br\u012f, 1991-1992 metais tapus\u012f atkuriamos Lietuvos kariuomen\u0117s elitu.", "\u201eNaujoji Baltijos banga\u201c (gamintojas UAB \u201eUltra Nominum\u201c). Tai dokumentinis re\u017eisieriaus Audriaus Stonio ir re\u017eisier\u0117s i\u0161 Latvijos Kristine Briede bendras filmas skirtas poetin\u0117s dokumentikos pradininkams ir j\u0173 ypatingos kino kalbos susiformavimui sovietmetyje.", "\u201eKelion\u0117s \u012f Lietuv\u0105\u201c (gamintojas UAB \u201eUltra Nominum\u201c). Dokumentiniame re\u017eisier\u0117s Ramun\u0117s Rakauskait\u0117s filme bus nostalgi\u0161kai ir \u0161maik\u0161\u010diai pasakojama apie pirm\u0105sias Amerikos lietuvi\u0173 akistatas su sovietine Lietuva, u\u017efiksuotas m\u0117g\u0117ji\u0161ko kino juostose, fotografijose ar prisiminimuose.", "\u201eTas \u017eodis \u2013 Lituanie\u201c (gamintojas V\u0161\u012e \u201eKetvirta versija\u201c). Dokumentinio re\u017eisier\u0117s Martinos Jablonskyt\u0117s-Gelucevi\u010dien\u0117s filmo id\u0117ja \u2212 iliustratyviai nupasakoti Lietuvos delegacijos vaidmen\u012f Pary\u017eiaus taikos konferencijos metu 1919 metais.", "\u201eGreimas. Var\u017et\u0173 sistema\u201c (gamintojas V\u0161\u012e \u201eFilm\u0173 KOPA\u201c). \u0160iame dokumentiniame re\u017eisieriaus Sauliaus Ber\u017einio bus pasakojama apie pasaulinio garso mokslinink\u0105 ir intelektual\u0105 Algird\u0105 Juli\u0173 Greim\u0105, kurio 100 met\u0173 gimimo metines sueis 2018 metais.", "\u201ePurpurinis r\u016bkas\u201c (gamintojas V\u0161\u012e \u201eStudija 2\u201c). Tai re\u017eisieriaus Raimundo Banionio vaidybinis filmas apie dramati\u0161k\u0105 pagrindinio veik\u0117jo istorij\u0105 pokario Lietuvoje. Filme vystoma tikros ir skaud\u017eios savo \u017emogi\u0161kumu persmelkian\u010dios kalt\u0117s ir atgailos tema.", "\u201eCorcovado Borealis\u201c (gamintojas V\u0161\u012e \u201e\u010ciobreliai\u201c). \u0160iame re\u017eisieriaus Karolio Kaupinio vaidybiniame filme bus pasakojama apie tarpukario geografijos profesori\u0173 ir jo pastangas \u012ftikinti \u0161alies vyriausyb\u0119 kuo grei\u010diau sukurti atsargin\u0119 valstyb\u0119 u\u017ejuryje taip tikintis i\u0161gelb\u0117ti \u0161al\u012f nuo pra\u017e\u016bties.", "\u201eAngel\u0173 takais\u201c (gamintojas \u201eOkta\u201c). Tai trumpametra\u017eis animacinis re\u017eisier\u0117s Kristinos Buo\u017eyt\u0117s virtualiosios realyb\u0117s projektas, kuriame skambant M. K. \u010ciurlionio muzikai \u017ei\u016brovas bus perkeltas \u012f autoriaus paveiksl\u0173 trimat\u0119 erdv\u0119.", "\u201e\u0160viesa\u201c (gamintojas \u201eDoctor Anima\u201c). Animaciniame trumpametra\u017eiame re\u017eisieriaus Gedimino \u0160iaulio filme simboliniais vaizdais bus nupasakojamas gimtojo \u017eod\u017eio kelias \u2013 knygne\u0161i\u0173 pasiaukojimas, tr\u0117mim\u0173 \u012f Sibir\u0105 banga bei kova u\u017e nepriklausomyb\u0119.", "\u201eNijol\u0117. Antanas. Lietuva\u201c (gamintojas V\u0161\u012e \u201eJust a moment\u201c). Tai dokumentinis re\u017eisieri\u0173 Maria Cecilia Reyes ir Sandro Bozzolo filmas apie lietuvi\u0173 kilm\u0117s filosof\u0105, matematik\u0105 ir politik\u0105 Antan\u0105 Mock\u0173 ir jo motin\u0105, meninink\u0119 Nijol\u0119 \u0160ivickas ir j\u0173 i\u0161gyvenimus atvykus \u012f Lietuv\u0105.", "\u201eEuropos parkas. Prad\u017eia\u201c (prod. V\u0161\u012e \u201eDokumentika\u201c). Re\u017eisierius Algirdas Tarvydas televizin\u0117s menin\u0117s dokumentikos filme, pasitelkdamas archyvinius kadrus ketina papasakoti, kokioje politin\u0117je atmosferoje buvo dedami \u201eEuropos parko\u201c \u012fk\u016brimo pamatai.", "Pateikti projektai buvo vertinamos atsi\u017evelgiant \u012f programos prioritetus: Lietuvos valstybinio ir kult\u016brinio gyvenimo tradicijos atv\u0117rimas \u0161iuolaikinei Lietuvos visuomenei, vis\u0173 pirma \u2013 vaikams ir jaunimui, \u0161ios tradicijos kaip neatskiriamos dabarties gyvenimo dalies interpretavimas; Lietuvos, jos istorijos, \u0161i\u0173 dien\u0173 tautos ir valstyb\u0117s gyvenimo pristatymas pasauliui, k\u016brybi\u0161kos Lietuvos ir pasaulio s\u0105veikos skatinimas; Lietuvos gyventoj\u0173 ir i\u0161eivijos telkimas \u0161iuolaikin\u0117s Lietuvos valstyb\u0117s stiprinimui ir jos paveldo i\u0161saugojimui.", "Lietuvos kino centras valstyb\u0117s atk\u016brimo \u0161imtme\u010dio konkurs\u0105 rengia nuo 2015 met\u0173 pabaigos. Pirm\u0105jame etape buvo paremtos 15 film\u0173 id\u0117jos, antrame \u2013 15 kino projekt\u0173 parengiamiesiems darbams. Keturi kino projektai - \u201eNaujoji Baltijos banga\u201c, \u201e\u0160viesa\u201c, \u201eAngel\u0173 takais\u201c, \u201eTas \u017eodis - Lituanie\u201c \u2013 konkurse dalyvauja nuo pirmojo etapo.", "Lietuvos kino centras numato skelbti papildom\u0105 Lietuvos valstyb\u0117s atk\u016brimo \u0161imtme\u010diui skirt\u0173 film\u0173 gamybos darb\u0173 projekt\u0173 valstybinio finansavimo konkurs\u0105, parai\u0161kos bus priimamos nuo gegu\u017e\u0117s 15 iki gegu\u017e\u0117s 31 d."], "date": ["2017 m. kovo 31 d. 13:50"], "id": "74225528"},
{"url": "http://www.delfi.lt/veidai/kinas/galingieji-reindzeriai-recenzija-atgijusi-legenda-nenuvyle.d?id=74233202", "title": ["\u201eGalingieji Reind\u017eeriai\u201c recenzija: atgijusi legenda nenuvyl\u0117"], "text": ["Skirtingi ir savyje u\u017esidar\u0119, labai \u017emogi\u0161kas problemas turintys ir nemokantys prisitaikyti prie juos supan\u010dio pasaulio, penki jaunuoliai suranda skirting\u0173 spalv\u0173 \u017eetonus. Jie net ne\u012ftaria, jog \u0161ie \u017eetonai gali juos paversti \u012f galinguosius visatos gyn\u0117jus \u2013 reind\u017eerius, kurie, i\u0161kilus rimtai gr\u0117smei, privalo stoti \u012f kov\u0105 su blogiu. Ir b\u016btent tokia gr\u0117sme tampa Rita Repulsa, kuri nori surasti seniai ie\u0161kom\u0105 artefakt\u0105 ir tuo pa\u010diu sunaikinti vis\u0105 \u017emonij\u0105. Ta\u010diau jaunuoliai n\u0117ra pasiruo\u0161\u0119 susid\u016brimui su tokiu galingu prie\u0161u, tod\u0117l \u017dem\u0117s planetos likimas pakimba ant plauko...", "Kino studija \u201eLionsgate\u201c prie\u0161 metus pristat\u0117 savo didingus planus reanimuoti vien\u0105 i\u0161 ilgiausiai trunkan\u010di\u0173 ir nostalgij\u0105 de\u0161imtam praeito am\u017eiaus de\u0161imtme\u010diui sukelian\u010di\u0173 istorij\u0173 \u2013 \u201eGalinguosius Reind\u017eerius\u201c. Ir i\u0161 pirmo \u017evilgsnio, \u0161is studijos planas buvo labai adekvatus, nes \u0161iais laikais turint toki\u0105 ger\u0105 med\u017eiag\u0105 galimyb\u0117s sukurti ka\u017ek\u0105 \u012fsp\u016bdingo yra tiesiog berib\u0117s. Ta\u010diau, pasirod\u017eius pirmam juostos anonsui, viltis pamatyti vert\u0105 d\u0117mesio film\u0105 \u017elugo.", "Atrod\u0117, jog \u017ei\u016brovams bus paruo\u0161tas eilinis \u201eFantastinis ketvertas\u201c, kuris 2015 metais tapo vienu i\u0161 blogiausi\u0173 kada nors pasirod\u017eiusi\u0173 komiksais paremt\u0173 film\u0173. Bet vis vien, nostalgijos vedamas, apsilankiau filme, nors kaip ir dauguma, tik\u0117jausi, jog tai bus vienas blogiausi\u0173 mano apsilankym\u0173 kino teatre. Ta\u010diau kaip a\u0161 klydau... Filmas gavosi i\u0161ties \u017ei\u016brimas, \u012fdomus ir kas svarbiausia \u2013 visi\u0161kai kitoks nei serialas.", "Juostos skirtumas su serialu yra did\u017eiulis d\u0117l vienos paprastos prie\u017easties. Seriale tvyrojo lengva, labai nuotaikinga ir netgi komi\u0161kai nuteikianti atmosfera, kuri kiekvien\u0105 serij\u0105 paversdavo \u012f visai smag\u0173 nuotyk\u012f su nuvalkiotais juokeliais ir kvailomis, bet smagiai nurautomis heroj\u0173 situacijomis. Ir to negalima pasakyti apie \u0161\u012f re\u017eisieriaus Deano Israelito film\u0105, kuriame viskas yra pateikta i\u0161 ni\u016brios ir gan\u0117tinai rimtos perspektyvos. Bet, \u017einoma, pasakojimo tonas i\u0161liko toks pats lengvas ir neslegiantis kaip ir originaliojo serialo, kas padaro filmo per\u017ei\u016br\u0105 \u012ftraukian\u010dia ir nenuobod\u017eia.", "Did\u017eioji filmo dalis yra skirta pa\u017ein\u010diai ne su pa\u010diais Reind\u017eeriais, o su \u017eeton\u0173 savininkais, kurie visos siu\u017eetin\u0117s linijos metu visapusi\u0161kai atsiskleid\u017eia. Tai tampa filmo koziriu ir labai stipriu \u012frankiu bendroje pasakojimo koncepcijoje. \u017di\u016brovams pateikiami penki visi\u0161kai skirtingi paaugliai, kurie turi tokias pa\u010dias problemas kaip ir j\u0173 bendraam\u017eiai, tod\u0117l be\u017ei\u016brint \u0161i\u0105 juost\u0105 galima pamatyti visas did\u017eiausias blogybes, kurios supa jaunus \u017emones \u2013 pradedant nuo paty\u010di\u0173, rasizmo, homofobijos ir u\u017ebaigiant atsiskyrimu nuo visuomen\u0117s, norint save apsaugoti.", "B\u016btent tokiais yra autistas Bilis, homoseksuali Trini, atsiskyr\u0117lis Zakas, norintis save atrasti D\u017eeisonas ir su savimi kovojanti Kimberli. Kiekvienam i\u0161 j\u0173 reikia draugo, tod\u0117l susibi\u010diuliav\u0119 jie supranta, jog kartu jie tampa ne tik geresni, bet ir galintys pakeisti savo gyvenimus. Tod\u0117l \u0161\u012f film\u0105 galima \u012fvardyti net ir kaip pamokan\u010di\u0105 med\u017eiag\u0105 turint\u012f kino projekt\u0105, kurio metu \u017ei\u016brovams pateikiama mintis, jog kiekvienas i\u0161 m\u016bs\u0173 turi susitaikyti su tuo, koks yra, o mus supantys \u017emon\u0117s priimti mus tokiais, kokiais mes esame. Prie\u0161 filmo per\u017ei\u016br\u0105 tikrai neb\u016b\u010diau gal\u0117j\u0119s patik\u0117ti, jog \u0161i juosta sugeb\u0117s gvildenti tokias rimtas temas.", "Ir nors filmo tonas atrodo gan\u0117tinai rimtas, jame visgi atsirado vietos kai kuriems juokeliams. \u017dinoma, jie ne tokie nuvalkioti ir banal\u016bs, tod\u0117l visi\u0161kai nesugadina istorijos. Bet \u010dia nieko keisto, gi filme nebuvo dviej\u0173 kvaili\u0173, kurie originaliame seriale pasi\u017eym\u0117davo neadekva\u010diais pasirodymais. Kas mat\u0117 serial\u0105 \u017eino, jog kalbu apie Bulk\u0105 ir Skul\u0105.", "Be abejo, nema\u017eai d\u0117mesio gavo ir kultin\u0117 Reind\u017eeri\u0173 prie\u0161\u0117 \u2013 Rita Repulsa, kuri filme buvo pateikta \u0161iek tiek kitaip. Tai buvo \u017eiauri, brutali ir labai atgrasi persona, neprimenanti serialo blogiet\u0117s lengvumo ir komi\u0161kumo. Bet visumoje, visa tai, k\u0105 ji demonstravo filmo metu, buvo labai priartinta prie originalo. Tiek judesiai, tiek ir jos sugeb\u0117jimai prikelti did\u017eiules pabaisas ir pakalikus.", "Veiksmo plane galima ka\u017ekiek nusivilti, nes jis pateikiamas vos ne filmo pabaigoje, likus dvide\u0161im\u010diai minu\u010di\u0173 iki finalini\u0173 titr\u0173 pasirodymo. Tod\u0117l tie, kas eis \u017ei\u016br\u0117ti vien tik \u012f Reind\u017eeri\u0173 kovas, prival\u0117s pusantros valandos laukti, kol jie galiausiai pasirodys kino ekrane. Bet laukimas bus vertas d\u0117mesio, nes filmo k\u016br\u0117jai pristatys vis\u0105 tai, kuo ir buvo \u012fdomus serialas.", "Finalin\u0117s kovos metu visu gra\u017eumu galima steb\u0117ti \u017e\u016btb\u016btin\u0119 originali\u0173, pirmame 1993 met\u0173 serialo sezone matyt\u0173 dinozaur\u0173 pavidalo Zord\u0173 kov\u0105 su Goldaru, kurioje gims Megazordas. Vien jau \u0161is m\u016b\u0161is sukelia labai daug nostalgijos akimirk\u0173, kurios primena tuos laikus, kai nekantriai laukdavome \u0161e\u0161tadienio ryto, kad gal\u0117tume pasi\u017ei\u016br\u0117ti naujus \u201eGaling\u0173j\u0173 Reind\u017eeri\u0173\u201c nuotykius, o po j\u0173, i\u0161\u0117jus \u012f lauk\u0105, kartu su draugais atkartoti seriale parodytas scenas.", "Nuo prad\u017eios iki pat finalo tvarkinga \u201eGaling\u0173j\u0173 Reind\u017eeri\u0173\u201c istorija turi ir dar vien\u0105 plius\u0105 apart stipraus pagrindini\u0173 heroj\u0173 psichologini\u0173 portret\u0173 pateikimo. Tai labai kruop\u0161\u010diai, nuo pat i\u0161tak\u0173 pateiktas \u0161i\u0173 superheroj\u0173 \u012fvaizdis, jog net tie \u017emon\u0117s, kurie n\u0117ra mat\u0119 originalo, gal\u0117t\u0173 suprasti vis\u0105 Reind\u017eeri\u0173 esm\u0119. Ir nors filmas labiausiai orientuotas \u012f paauglius arba tuos kino myl\u0117tojus, kurie vaikyst\u0117je jaut\u0117 malonum\u0105 \u017ei\u016br\u0117ti serial\u0105, kuriuo ir buvo paremtas \u0161is filmas, j\u012f gali \u017ei\u016br\u0117ti kiekvienas fantastinio \u017eanro gerb\u0117jas, prijau\u010diantis komiksams ir kitiems pana\u0161iems dalykams. Tai i\u0161ties puiki pramoga, kuri\u0105 verta pamatyti did\u017eiuosiuose kino ekranuose. Svarbiausia, kad l\u016bkes\u010diai neb\u016bt\u0173 tokie dideli, kaip prie\u0161 koki\u0105 nors nauj\u0105 \u201e\u017dvaig\u017ed\u017ei\u0173 kar\u0173\u201c dal\u012f.", "Muzikin\u0117 filmo dalis gan\u0117tinai \u012fdomi. Filmo metu galima i\u0161girsti ne vien \u0161aunias, kompozitoriaus Briano Tylerio, para\u0161ytas kompozicijas, puikiai pritaikytas veiksmo scenoms, bet dar ir tokius hitus kaip Kanye Westo dain\u0105 \u201ePower\u201c. Bet asmeni\u0161kai man, did\u017eiausi\u0105 malonum\u0105 suk\u0117l\u0117 naujai perdainuota, bet tiek daug prisiminim\u0173 sukelianti \u201eGaling\u0173j\u0173 Reind\u017eeri\u0173\u201c temin\u0117 melodija. Ypatingai, kai ji skamb\u0117jo labai simbolin\u0117je scenoje, kurioje buvo parodytas Zord\u0173 b\u0117gimas.", "Operatoriaus Matthew J. Lloydo darbas irgi neliks nepasteb\u0117tas. Tai dar vienas \u0161io filmo pliusas, ypatingai d\u0117l pakreiptos \u012f \u0161on\u0105 filmavimo technikos, kuri\u0105 jis naudojo kov\u0173 scen\u0173 metu ir pateikdamas panoraminius vaizdus, tod\u0117l jausmas buvo labai pana\u0161us, lyg b\u016btume dar vieno re\u017eisieriaus Michaelo Bay\u2018aus filmo per\u017ei\u016broje.", "Specialieji efektai filme yra ir jie gan\u0117tinai kokybi\u0161ki, tik, deja, bet jais m\u0117gautis galima vos ne pa\u010dioje filmo pabaigoje, kai susiduria Reind\u017eeriai su Ritos armija. CGI, kuris buvo naudojamas \u0161iame filme, beveik nejau\u010diamas, tod\u0117l tiek Reind\u017eeri\u0173 kostiumai, tiek ir Goldaras su Zordais atrodo gerai ir \u012ftikinamai.", "Garso monta\u017eas veiksmo scenose panaudotas tiesiog puikiai. Vaizdo monta\u017eas irgi n\u0117ra blogas. Istorija gan\u0117tinai skland\u017eiai pasakoja vis\u0173 Reind\u017eeri\u0173 kilm\u0119 ir j\u0173 pasiruo\u0161im\u0105 lemtingai kovai su blogio s\u0117kla Rita.", "Jaun\u0173 aktori\u0173 vaidyba \u012ftikinama. Kiekvienas i\u0161 j\u0173 skirtingai pateikia savo herojus, kas labai su\u017eavi. Ypatingai gerai pasidarbavo RJ Cyleris, suvaidin\u0119s Bil\u012f. \u0160iek tiek komi\u0161kas, bet labai \u017eavus veik\u0117jas, kurio energija paskui save tempia visus kitus jaunuolius. Jis yra \u0161io filmo branduolys, nors juo tur\u0117t\u0173 b\u016bti Dacre\u2018o Montgomery\u2018io \u012fk\u016bnytas persona\u017eas D\u017eeisonas.", "Taip pat \u0161auniai pasirod\u0117 Ludi Lin, atlik\u0119s Zako vaidmen\u012f, ir merginos Becky G bei Naomi Scott, suvaidinusios Trin\u0119 ir Kimberl\u012f. Bet, ties\u0105 sakant, iki originali\u0173 persona\u017e\u0173 atlik\u0117j\u0173 charizmos jiems tikrai toloka.", "I\u0161 rimt\u0173 aktori\u0173 gvardijos, filme galima pamatyti talenting\u0105 Bryan\u0105 Cranston\u0105, kuris \u012fk\u016bnijo Zordon\u0105, ir, \u017einoma, visuomet gra\u017ei\u0105, tobulos fig\u016bros savinink\u0119 Elizabeth Banks, kuriai atiteko pagrindinio antagonisto, Ritos Repulsos vaidmuo. Gaila tik, jog aktor\u0117 iki galo nesugeb\u0117jo atskleisti savo potencialo, tod\u0117l tik\u0117kim\u0117s, jog sulauksime \u0161io filmo t\u0119sinio, kuriame bus galima v\u0117l j\u0105 i\u0161vysti visu gra\u017eumu.", "Malonu bent kelioms sekund\u0117ms pamatyti ir originaliojo serialo pa\u017eibas, aktorius Amy Jo Johnson ir Jason\u0105 David\u0105 Frank\u0105, kurie savo laikais atliko Kimberl\u0117s ir Tomio vaidmenis. Ir kalbant apie Tom\u012f... Palaukite filmo titr\u0173 pabaigos, nes bus pateikta juostos k\u016br\u0117j\u0173 staigmena.", "\u201eGalingieji Reind\u017eeriai\u201c \u2013 visi\u0161kai nenuviliantis kultinio praeito am\u017eiaus pabaigoje pasirod\u017eiusio televizinio serialo kino perdirbinys, kurio did\u017eiausiais koziriais tampa rimtai atrodan\u010dios paaugli\u0161kos problemos ir j\u0173 sprendimo b\u016bdai, kokybi\u0161kai pateikta technin\u0117 pus\u0117, geras, nors gana trumpai pademonstruotas, veiksmas ir originaliam kanale \u201eFox Kids\u201c demonstruotam, projekte b\u016bdingos detal\u0117s, sukelian\u010dios neapsakom\u0105 nostalgij\u0105 tiems laikams, kai savaitgali\u0173 rytais beveik kiekvieno vaiko namuose per televizori\u0173 skamb\u0117jo \u201eGo go Power Rangers\u201c."], "date": ["2017 m. baland\u017eio  1 d. 14:22"], "id": "74233202"},
{"url": "http://www.delfi.lt/veidai/kinas/filmu-greiti-ir-isiute-istorija-sutalpinta-i-septynias-minutes.d?id=74352030", "title": ["Film\u0173 \u201eGreiti ir \u012fsiut\u0119\u201c istorija sutalpinta \u012f septynias minutes"], "text": ["7 minu\u010di\u0173 trukm\u0117s vaizdo siu\u017eet\u0105 sudaro esmin\u0117s kiekvienos filmo dalies scenos, tad ruo\u0161iantis juostos \u201eGreiti ir \u012fsiut\u0119 8\u201c (angl. \u201eThe Fate of The Furious\u201c) premjerai toli gra\u017eu neb\u016btina per\u017ei\u016br\u0117ti visus septynis prie\u0161 tai rodytus filmus, ra\u0161oma juostos platintoj\u0173 prane\u0161ime spaudai.", "Pirmasis b\u016bsimos fran\u0161iz\u0117s filmas kino ekranus pasiek\u0117 2001-aisiais ir tapo sensacija. Nuo tada kino studija Universal i\u0161leido dar \u0161e\u0161is serijos filmus, \u201eGreiti ir \u012fsiut\u0119\u201c paversdama ne tik viena ilgiausi\u0173 fran\u0161izi\u0173 kino istorijoje, ta\u010diau ir pa\u010dia pelningiausia \u2013 bendros septyni\u0173 iki \u0161iol kinus pasiekusi\u0173 film\u0173 pajamos sudaro 3,8 mlrd.", "JAV doleri\u0173. S\u0117km\u0117s pauk\u0161t\u0119 pagav\u0119 kino k\u016br\u0117jai n\u0117 neketina sustoti \u2013 jau baland\u017eio 14 dien\u0105 kino ekranus i\u0161vys a\u0161tuntasis serijos filmas, \u201eGreiti ir \u012fsiut\u0119 8\u201c.", "Anot juostos siu\u017eeto, po paskutini\u0173j\u0173 i\u0161bandym\u0173 Domo (akt. ", ") gauja sugr\u012f\u017eta \u012f \u012fprastas gyvenimo v\u0117\u017ees ir m\u0117gaujasi ramybe. Deja, keli\u0105 jiems pastoja Saifer (akt. ", ") \u2013 viena gra\u017eiausi\u0173 ir pavojingiausi\u0173 pasaulio moter\u0173 \u2013 kibernetinio pasaulio \u017evaig\u017ed\u0117, galinti visk\u0105 \u201enulau\u017eti\u201c ir u\u017eprogramuoti tarnauti jai.", "Naujos pa\u017e\u012fstamos \u017eavesio apker\u0117tas Domas meta ilgus metus \u0161eima jam buvusi\u0105 komand\u0105 ir pereina \u012f blogio pus\u0119. K\u0105 d\u0117l kadaise juos suvienijusio \u017emogaus gali padaryti komanda, nujau\u010dianti art\u0117jan\u010di\u0105 katastrof\u0105? Atsakymai kinuose jau baland\u017eio 14-\u0105j\u0105.", "Vis\u0173 filmo dali\u0173 \u201esantrauk\u0105\u201c galite pamatyti \u010dia:", "Filmo anonsas:"], "date": ["2017 m. baland\u017eio 13 d. 10:48"], "id": "74352030"},
{"url": "http://www.delfi.lt/veidai/kinas/kada-lietuvoje-bus-deramai-atlyginama-kino-kurejams.d?id=74357290", "title": ["Kada Lietuvoje bus deramai atlyginama kino k\u016br\u0117jams?"], "text": ["Pra\u0117jusi\u0105 savait\u0119 Maskvoje vyko tarptautin\u0117s autori\u0173 bendrij\u0173 konfederacijos CISAC Europos komiteto pos\u0117dis, kuriame audiovizualini\u0173 men\u0173 sri\u010diai, kaip pagrindiniam ekonominiam, socialiniam ir kult\u016briniam veiksniui Europoje, skirtas itin didelis d\u0117mesys. ES vykstant diskusijoms d\u0117l Europos Tarybos ir Parlamento direktyvos d\u0117l autori\u0173 teisi\u0173 bendrojoje skaitmenin\u0117je rinkoje, ypa\u010d daug kalb\u0117ta apie neat\u0161aukiam\u0105 teis\u0119 \u012f atlyg\u012f u\u017e nauj\u0105 audiovizualini\u0173 k\u016brini\u0173 naudojimo b\u016bd\u0105, t. y. u\u017e per\u017ei\u016bras ar parsisiuntimus i\u0161 legali\u0173 film\u0173 platform\u0173 internete.", "\u201eD\u0117l atlygio autoriams u\u017e k\u016brini\u0173 naudojim\u0105 internete ypa\u010d susir\u016bpin\u0119 lenkai. J\u0173 kolektyvinio administravimo bendrija SFP-ZAPA netgi sulauk\u0117 CISAC palaikymo rezoliucijos, kuri bus \u012fteikta Lenkijos vald\u017eios atstovams. Joje akcentuojama, kad esama situacija neigiamai veikia autori\u0173 ekonomin\u0119 pad\u0117t\u012f, kadangi jie negauna atlygio u\u017e k\u016brini\u0173 panaudojim\u0105 internete. Taip pat atkreipiamas d\u0117mesys, kad autoriai derybose d\u0117l atlygio su prodiuseriais visuomet yra silpnoji pus\u0117, tod\u0117l sutartiniai santykiai negarantuoja autoriams teisingos atlyginimo dalies nuo pajam\u0173 u\u017e komercin\u012f filmo panaudojim\u0105, tod\u0117l b\u016btina modernizuoti \u012fstatym\u0105, kad \u0161is u\u017etikrint\u0173 neat\u0161aukiam\u0105 teis\u0119 \u012f atlyg\u012f u\u017e k\u016brini\u0173 naudojim\u0105 internete visiems audiovizualini\u0173 k\u016brini\u0173 autoriams\u201c, \u2013 \u012fsp\u016bd\u017eiais i\u0161 konferencijos dalijasi Asociacijos LATGA Audiovizualini\u0173 k\u016brini\u0173 poskyrio vadov\u0117 Vilma Jura\u0161kien\u0117.", "Ji akcentuoja, kad didel\u012f sujudim\u0105 d\u0117l atlyginimo u\u017etikrinimo audiovizualini\u0173 k\u016brini\u0173 autoriams i\u0161gyvenan\u010dioje kaimynin\u0117je Lenkijoje, kaip ir Estijoje ar, pvz., Italijoje audiovizualini\u0173 k\u016brini\u0173 autoriams \u012fstatymai numato neat\u0161aukiam\u0105 teis\u0119 \u012f atlyg\u012f u\u017e \u012fvairius k\u016brini\u0173 panaudojimo b\u016bdus \u2013 re\u017eisieriai, operatoriai, scenaristai gauna autorin\u012f atlyg\u012f nuo kiekvieno savo filmo seanso kino teatre ar parodymo televizijoje. Tokiose Europos \u0161alyse kaip Pranc\u016bzija, \u0160veicarija, Belgija ir kt. susiklos\u010diusi\u0173 sutartini\u0173 santyki\u0173 d\u0117ka audiovizualini\u0173 k\u016brini\u0173 autoriai jau seniai gauna deram\u0105 atlyg\u012f u\u017e tradicinius film\u0173 naudojimo b\u016bdus.", "\u201eDeja, Lietuvoje situacija kur kas li\u016bdnesn\u0117 ir ji, neabejoju, did\u017eiajai daliai kino k\u016br\u0117j\u0173 nepatinka. M\u016bs\u0173 \u012fstatyme iki \u0161iol kino k\u016br\u0117jams numatyta neat\u0161aukiama teis\u0117 tik \u012f vienos r\u016b\u0161ies atlyg\u012f \u2013 u\u017e k\u016brini\u0173 nuom\u0105 vaizdo kase\u010di\u0173 ir DVD nuomos punktuose, kurie jau seniai u\u017esidar\u0117. Dar 2010 m. vald\u017eios atstov\u0173 papra\u0161\u0117me taisyti \u012fstatym\u0105, kartu su Kult\u016bros ministerija pareng\u0117me \u012fstatymo 11 straipsnio patais\u0105, kurioje kalbama apie neat\u0161aukiam\u0105 audiovizualini\u0173 k\u016brini\u0173 autori\u0173 teis\u0119 \u012f atlyg\u012f ir u\u017e kitus audiovizualini\u0173 k\u016brini\u0173 naudojimo b\u016bdus. Deja, pana\u0161u, kad j\u0105 nugul\u0117 storas dulki\u0173 sluoksnis, o audiovizualini\u0173 k\u016brini\u0173 autoriai d\u0117l netobulo \u012fstatymo yra vis dar tiesiogiai priklausomi nuo prodiuseri\u0173, kurie sutartyse nustato fiksuotus i\u0161ankstinius autorinius atlyginimus, valios. Gal\u0173 gale fiksuota atlyginimo suma neatitinka vieno pagrindiniu autori\u0173 teisi\u0173 principo \u2013 ekonominio ry\u0161io tarp filmo komercin\u0117s s\u0117km\u0117s ir atlyginimo dyd\u017eio jo autoriams. Taigi, turime pagrind\u0105 manyti, kad m\u016bs\u0173 \u0161alies audiovizualini\u0173 men\u0173 srities autoriams \u0161iuo metu n\u0117ra deramai atlyginama u\u017e j\u0173 k\u016brini\u0173 panaudojim\u0105\u201c, \u2013 paai\u0161kina V.Jura\u0161kien\u0117."], "date": ["2017 m. baland\u017eio 13 d. 14:02"], "id": "74357290"},
{"url": "http://www.delfi.lt/veidai/kinas/greiti-ir-isiute-8-recenzija-250-mln-doleriu-kainavusi-juosta-virto-nepabostancia-pramoga-kino-saleje.d?id=74363422", "title": ["\u201eGreiti ir \u012fsiut\u0119 8\u201c recenzija: 250 mln. doleri\u0173 kainavusi juosta virto nepabostan\u010dia pramoga kino sal\u0117je"], "text": ["Ta\u010diau pama\u010dius, kok\u012f didel\u012f susidom\u0117jim\u0105 ir komercin\u012f potencial\u0105 po septintosios dalies pasirodymo turi \u0161i fenomenu tapusi studijos \u201eUniversal Pictures\u201c kino visata, paskutini\u0173 keturi\u0173 fran\u010diz\u0117s film\u0173 prodiuseris ", " ir studijos vadovai nusprend\u0117 prat\u0119sti vis\u0173 mylim\u0173 heroj\u0173 nuotykius dar vienai trilogijai.", "Ir \u0161tai, po dvej\u0173 met\u0173 nuo puikaus atsisveikinimo su Paulu Walkeriu, \u012f kino ekranus \u012f\u017eengia a\u0161tuntoji ir pati brangiausia fran\u010diz\u0117s dalis, kuri be reklamos i\u0161laid\u0173 studijai \u201eUniversal Pictures\u201c atsi\u0117jo stulbinan\u010dius 250 milijon\u0173 doleri\u0173. Nenuostabu, jog \u012f re\u017eisieriaus post\u0105 po to, kai nuo tolimesnio bendradarbiavimo su \u201eUniversal Pictures\u201c atsisak\u0117 Jamesas Wanas, buvo pakviestas labai atsakingas ir stiprius filmus kaip \u201eTiesiai i\u0161 Komptono\u201c ar \u201eDerybininkas\u201c mokantis kurti F. Gary Gray, kuris pa\u017ead\u0117jo kardinaliai pakeisti po\u017ei\u016br\u012f \u012f \u0161i\u0105 veiksmo fran\u010diz\u0119, suteikdamas jai daugiau \u012fvairov\u0117s.", "Dominikas Toretas kartu su savo mylim\u0105ja Lete medaus m\u0117nes\u012f leid\u017eia Kuboje, kurioje jie jau\u010diasi ne tik saug\u016bs, bet ir be galo laimingi. Ta\u010diau, kaip da\u017enai b\u016bna, laim\u0117 gali nutr\u016bkti bet kuri\u0105 akimirk\u0105. Ypa\u010d, jeigu horizonte pasirodo vienas rim\u010diausi\u0173 prie\u0161\u0173 \u2013 paslaptingoji \u0160ifer, kuriai pavyksta \u012f savo pus\u0119 palenkti netgi pat\u012f Dominik\u0105. I\u0161dav\u0119s savo draugus, \u0161eim\u0105 ir \u012fsitikinimus, Dominikas tampa labiausiai med\u017eiojamu \u017emogumi \u017eem\u0117je, kur\u012f sustabdyti gali tik jo senoji komanda.", "\u201eGreiti ir \u012fsiut\u0119\u201c yra viena i\u0161 nedaugelio fran\u010dizi\u0173, kuri su kiekviena dalimi vis tobul\u0117ja, ir \u010dia a\u0161 visi\u0161kai nejuokauju. Po to, kai 2009 metais \u012f \u0161i\u0105 film\u0173 serij\u0105 sugr\u012f\u017eo originaliojo filmo pagrindiniai persona\u017eai ir juos atliekantys aktoriai, o fran\u010diz\u0117s siela Vinas Dieselis tapo dar ir juostos prodiuseriu, reikalai studijai \u201eUniversal Pictures\u201c prad\u0117jo eiti geryn.", "Kiekviena nauja dalis u\u017edirbdavo \u017eymiai daugiau pinig\u0173 nei ankstesnioji, o ir kino kritik\u0173 bei serijos gerb\u0117j\u0173 \u012fvertinimai tik augo. \u017dinoma, \u010dia visi\u0161kai suprantama, nes su kiekvienu nauju filmu juostos k\u016br\u0117jai sugeb\u0117davo dar labiau nustebinti tiek veiksmu, tiek ir beproti\u0161kais kaskadiniais triukais. Ir nors asmeni\u0161kai man geriausia visos fran\u010diz\u0117s dalis yra penkta, kurios veiksmas vyko Rio De \u017daneire, bet tenka pripa\u017einti, jos su kiekvienu nauju filmu beproti\u0161kumo kartel\u0117 vis augo.", "Tur\u0117jome ir galingai atrodan\u010di\u0105 l\u0117ktuvo scen\u0105, ir \u0161okan\u010dias i\u0161 dangorai\u017eio \u012f dangorai\u017e\u012f ma\u0161inas, ir, \u017einoma, mil\u017eini\u0161ko seifo tempim\u0105 per vis\u0105 miest\u0105. Tod\u0117l, pasibaigus septintam filmui, buvau labai patenkintas, jog taip gra\u017eiai u\u017esibaig\u0117 visa \u0161i istorija. Ta\u010diau verslas yra verslas, nes kai i\u0161 filmo u\u017esidirbi pusantro milijardo doleri\u0173, tai b\u016bt\u0173 kvaila nustoti daryti pinigus. Taip ir gavome jau a\u0161tunt\u0105j\u0105 arba tiesiog pirm\u0105j\u0105 naujos trilogijos dal\u012f.", "Asmeni\u0161kai, filmo laukiau, nes buvo \u012fdomu, kaip filmo scenaristai ir prodiuseriai pateiks Brajano dingim\u0105, bet kartu, taip pat buvo smalsu pamatyti tokio m\u0105sto projekt\u0105 i\u0161 paties F. Gary Gray, kuris 2015 metais visus nustebino su hitu tapusia drama \u201eTiesiai i\u0161 Komptono\u201c. Ir, ties\u0105 sakant, juosta ne tik, kad nenuvyl\u0117, bet ir po penktosios dalies tapo mano pa\u010diu m\u0117gstamiausiu \u0161ios film\u0173 serijos filmu.", "Filmo siu\u017eetin\u0117 linija, bent jau \u0161ioje dalyje, labai primena paskutinius \u201eNe\u012fmanomos misijos\u201c filmus, tod\u0117l \u017ei\u016brovams yra pateikiamas ne vien paprastas veiksmo filmas, kuriame \u0161audo-gaudo, bet visai \u012fdomiai sukaltas trileris su netik\u0117tumo elementais.", "\u017dinoma, toks sprendimas ne tik pagyvina per\u017ei\u016br\u0105, bet kartu leid\u017eia sp\u0117lioti d\u0117l tolimesni\u0173 juostoje rodom\u0173 heroj\u0173 veiksm\u0173. Ypatingai, kai visos \u0161ios fran\u010diz\u0117s pagrindinis herojus pereina \u012f blogie\u010di\u0173 pus\u0119. O prie\u017eastis, d\u0117l kurios jis taip pasielg\u0117, yra labai \u017emogi\u0161ka, suprantama ir netgi gerbtina.", "Tikrai nenoriu atskleisti svarbi\u0173 filmo detali\u0173, tod\u0117l i\u0161 karto pereisiu prie veiksmo pateikimo. Jo filme yra i\u0161ties nema\u017eai ir jis sud\u0117liotas labai atsakingai visos juostos metu, tod\u0117l kaskart, kai tik pereinama prie u\u017esit\u0119susi\u0173 dramatini\u0173 scen\u0173, kuri\u0173 \u010dia netr\u016bksta, viskas apsiver\u010dia auk\u0161tyn kojomis ir \u017ei\u016brovams leid\u017eiama pasim\u0117gauti kietais ir netgi labai brutaliai atrodan\u010diais vaizdais.", "Bet svarbiausia, jog visas veiksmas sukasi aplink ma\u0161inas, tod\u0117l tie, kurie visuomet yra nepatenkinti, jog \u201eGreit\u0173 ir \u012fsiutusi\u0173\u201c fran\u010diz\u0117 nutolo nuo pirminio tikslo, gal\u0117s nutilti, nes \u0161iame filme yra lenktyn\u0117s. Ir ne bet kokios lenktyn\u0117s. Taip pat juosta gali pasigirti efektingai atrodan\u010diais susi\u0161audymais ir ne k\u0105 prastesn\u0117mis mu\u0161tyn\u0117mis, tod\u0117l nuobod\u017eiauti tikrai nereikia. O k\u0105 jau kalb\u0117ti apie visus triukus, kuriuos atlieka pagrindiniai herojai, ir kitas naujoves, tokias kaip visame Niujorko mieste haker\u0117s valdomi automobiliai. Tiesiog pasaka ir orgazmas akims.", "Vienu i\u0161 did\u017eiausi\u0173 privalum\u0173 fran\u010diz\u0117je taip pat tampa heroj\u0173 kelion\u0117s po \u012fvairiausias pasaulio \u0161alis. \u0160ioje dalyje bi\u010diuliai aplanko Kub\u0105, Rusij\u0105 ir pirm\u0105 kart\u0105 apsilanko Niujorko mieste. \u012edomu ir tai, jog tai yra pirmasis per penkiasde\u0161imt met\u0173 pasirod\u0119s Holivudinis filmas, kuris buvo filmuojamas pa\u010dioje Kuboje. Tod\u0117l \u0161\u012f \u012fvyk\u012f galima laikyti istoriniu JAV kino industrijai.", "\u0160nekant apie herojus, tai jie irgi nustebina. Ir nustebina savo \u012fvairove. Pirmiausia, i\u0161 visai kitokios perspektyvos pamatome Dominik\u0105, kuris dar labiau atsiskleid\u017eia kaip asmenyb\u0117, o kartu su\u017einome ir apie iki \u0161iol neatskleistus jo asmeninius reikalus. Taip pat labai \u0161auniai pasirodo ir Dekardas \u0160ou, kuriam septintoje fran\u010diz\u0117s dalyje nebuvo laiko atsiskleisti kaip visai \u012fdomiam persona\u017eui. Scenos su juo suteik\u0117 ne tik \u012ftampos, bet ir juoko. Ypa\u010d tos finalin\u0117s scenos l\u0117ktuve, kurias pasirod\u017eius filmo Blu-Ray prasukin\u0117siu ne vien\u0105 kart\u0105. Smagiai ir savo vietoje jaut\u0117si visi kiti seni bi\u010diuliai kaip Ted\u017eas, Let\u0117, Romanas, agentas Hobsas, o taip pat ir ponas Niekas.", "Bet ne vien seni persona\u017eai teik\u0117 d\u017eiaugsm\u0105. Galiu pasakyti, jog pagrindin\u0117 filmo antagonist\u0117, tobulo gro\u017eio savinink\u0117 \u0160ifer buvo ne tik viena i\u0161 labiausiai d\u017eiuginan\u010di\u0173 \u0161io filmo akimirk\u0173, bet tai dar ir pats charizmati\u0161kiausias blogietis visoje fran\u010diz\u0117je.", "I\u0161 kit\u0173 nauj\u0173 veik\u0117j\u0173 visai neblogai \u012f rodom\u0105 veiksm\u0105 \u012fsipai\u0161\u0117 ma\u017easis ponas Niekas, kuris tapo tokiu pat paty\u010di\u0173 objektu, kaip Romanas. Komi\u0161kumo \u0161iems dviems vyrukams tikrai netr\u016bko. Tiesa, dar susipa\u017einome ir su broli\u0173 \u0160ou mama, kuri ne k\u0105 ma\u017eiau kieta nei jos at\u017ealos. Staigmen\u0173 veik\u0117j\u0173 plane irgi buvo, ta\u010diau neatskleisiu, kokie dar persona\u017eai pasirod\u0117 filme, nes j\u0173 epizodi\u0161kos scenos tiesiog sukelia gra\u017eius prisiminimus apie ankstesnes dalis. Tiesiog nesinori gadinti \u012fsp\u016bd\u017ei\u0173.", "Pasibaigus filmui nor\u0117josi dar, nes tai tiesiog tobulas pramoginis projektas, kurio per\u017ei\u016bros metu tiesiog atjungi smegenis ir m\u0117gaujiesi lengvu siu\u017eetu, puikiu veiksmu, labai smagiu humoru ir kitais tokio pob\u016bd\u017eio filmams b\u016bdingais elementais. Tod\u0117l tie \u017emon\u0117s, kurie ie\u0161ko racionali\u0173 paai\u0161kinim\u0173 ekrane vykstantiems dalykams ir galvoja, jog tokie filmai skirti bukagalviams, tegul apsidairo ir pasi\u017ei\u016bri \u012f savo nykius ir monotoni\u0161kai atrodan\u010dius gyvenimus, kuriuose n\u0117ra vietos d\u017eiaugsmui. \u201eGreiti ir \u012fsiut\u0119\u201c yra skirti pramogai, gerai ir kokybi\u0161kai pramogai, po kurios jautiesi lengvai, pails\u0117j\u0119s ir gav\u0119s reikiam\u0105 adrenalino doz\u0119.", "Kai filmas kainuoja 250 milijon\u0173 doleri\u0173, tai nenuostabu, jog jo i\u0161or\u0117 atrodo tiesiog nepriekai\u0161tingai. Specialieji efektai filme u\u017eburia, nes j\u0173 yra labai daug ir jie labai kokybi\u0161ki. Taip pat ir sprogimai, kuri\u0173 ne\u012fmanoma suskai\u010diuoti, atrodo labai gerai lekian\u010di\u0173 ma\u0161in\u0173 fone. Didelis malonumas akims \u017ei\u016br\u0117ti \u012f gra\u017ei\u0105 ir epi\u0161kai atrodan\u010di\u0105 aplink\u0105.", "Kameros darbas, kuris \u0161iame filme yra kitoks nei ankstesn\u0117se dalyse, irgi puikiai atlieka savo funkcijas suteikti \u017ei\u016brovams reikiamo \u012ftampos jausmo. O jis kitoks tod\u0117l, jog daugelyje filmo viet\u0173 buvo skiriamas didelis d\u0117mesys detal\u0117mis, kurios kelioms sekund\u0117ms buvo nufilmuotos \u201eslow-motion\u201c stiliumi, kad \u017ei\u016brovai gal\u0117t\u0173 dar geriau jas \u012f\u017ei\u016br\u0117ti ir kartu pajusti vis\u0105 i\u0161 ekrano pus\u0117s sklindan\u010di\u0105 gali\u0105. Panoraminiai vaizdai irgi verti d\u0117mesio, ypatingai Kuboje, kuri savo gro\u017eiu akimirksniu pavergia, jog norisi planuotis kitas atostogas b\u016btent ten.", "Garso takelis, nors ir laiko \u012ftampoje, bet jis yra \u017eymiai prastesnis u\u017e ankstesnius \u0161ios film\u0173 serijos filmus. N\u0117 vieno \u012fsimintino hito, n\u0117 vienos \u012fsimintinos naujos muzikin\u0117s kompozicijos, tik kelios i\u0161 ankstesni\u0173 dali\u0173 \u017einomos melodijos, sukelian\u010dios nostalgijos jausm\u0105. O pagrindin\u0117 \u0161ios dalies daina \u201eInto the Sun\u201c yra tiesiog tragi\u0161ka.", "Garso monta\u017eas geras, galingas ir kokybi\u0161kai atliktas kiekvienoje kietesn\u0117je veiksmo scenoje, o vaizdo monta\u017eas irgi nesukelia nepatogum\u0173. Tvarkingai vystoma siu\u017eetin\u0117 linija, nenuobodi ir netgi labai \u012ftraukianti.", "Juosta yra ypatinga ir vaidyba. Tikrai taip, nes tai pirmas kartas \u0161ios fran\u010diz\u0117s istorijoje, kai Vinas Dieselis sugeb\u0117jo i\u0161spausti emocij\u0105. Jis \u010dia vaidino ir vaidino netgi labai neblogai, kas i\u0161ties k\u0117l\u0117 nuostab\u0105 viso filmo metu. Taip pat \u0161alia jo smagiai \u017ei\u016br\u0117josi Dwayne\u2018as Johnsonas ir charizmati\u0161kasis ", ". Pastarasis savo replikomis ir keliomis scenomis perspjov\u0117 beveik visus kitus filme pasirod\u017eiusius aktorius. Ir tai d\u017eiugu. Tik\u0117kim\u0117s, jog kitoje dalyje jis irgi taps vienu i\u0161 pagrindini\u0173 heroj\u0173.", "Dievi\u0161koji Charlize Theron, kuri mane tiesiog paker\u0117jo, vos tik ji pirm\u0105 kart\u0105 pasirod\u0117 ekrane, suvaidino vien\u0105 i\u0161 \u012fsimintiniausi\u0173 savo vaidmen\u0173 karjeroje. \u0160alta, kategori\u0161ka, seksuali ir labai pavojinga moteris, kuriai nusilenk\u0117 net ir pats Vinas Dieselis. Puikiai atliktas vaidmuo.", "Antraplaniai aktoriai irgi su savo vaidmenimis susidorojo puikiai. Tiek Chrisas \u201eLudacris\u201c Bridgesas, tiek ir Tyrese Gibsonas su Michelle Rodriguez paliko ger\u0105 \u012fsp\u016bd\u012f. Ne k\u0105 smagiau \u012f film\u0105 \u012fsipai\u0161\u0117 Scottas Eastwoodas su legendine Helen Mirren. Akivaizdu, jog \u0161ie aktoriai ateityje dar pasirodys \u0161ioje kino visatoje. Taip pat d\u017eiugu buvo matyti ir kultin\u012f Kurt\u0105 Russel\u0105 su \u201eSost\u0173 kar\u0173\u201c \u017evaig\u017ede Nathalie Emmanuel. Nors \u0161iame filme jie ne taip \u017eib\u0117jo kaip ankstesn\u0117je dalyje.", "\u201eGreiti ir \u012fsiut\u0119 8\u201c \u2013 stipriai atrodanti naujos trilogijos pirmoji dalis, kuri savyje sujungia puikiai pateikt\u0105 ir reikiamos \u012ftampos sukeliant\u012f veiksm\u0105, labai kokybi\u0161k\u0105 ir nenuvalkiot\u0105 humor\u0105, charizmati\u0161kus ir \u017eaves\u012f kelian\u010dius aktorius, \u012fdom\u0173 ir intriguojant\u012f siu\u017eet\u0105, stulbinan\u010diai atrodan\u010di\u0105 technin\u0119 pus\u0119, kas visumoje sukuria nepabostan\u010di\u0105 pramog\u0105 kino sal\u0117je.", "Filmo anonsas:"], "date": ["2017 m. baland\u017eio 14 d. 07:25"], "id": "74363422"},
{"url": "http://www.delfi.lt/veidai/kinas/zoologijos-sodo-priziuretojo-zmona-recenzija-tai-ne-tik-filmas-apie-zmoniu-gelbetojus-ir-karo-siauba.d?id=74377344", "title": ["\u201eZoologijos sodo pri\u017ei\u016br\u0117tojo \u017emona\u201c recenzija: tai ne tik filmas apie \u017emoni\u0173 gelb\u0117tojus ir karo siaub\u0105"], "text": ["Var\u0161uvos zoologijos sodo pri\u017ei\u016br\u0117tojai \u2013 Antonina ir Janas \u017dabinskiai yra labai gerbiami savo profesijos specialistai, tod\u0117l j\u0173 meil\u0117 gyv\u016bnams ir atsidavimas dirbant su jais \u017eav\u0117jo tiek miesto gyventojus, tiek ir zoologus i\u0161 kit\u0173 \u0161ali\u0173. Ta\u010diau, kilus Antrajam pasauliniam karui, jie prarado visk\u0105, k\u0105 taip myl\u0117jo. Bet, karo siaubo nepalau\u017eti, jie sugalvojo plan\u0105, kaip gali i\u0161saugoti zoologijos sod\u0105 ir tuo pa\u010diu i\u0161gelb\u0117ti nema\u017eai nekalt\u0173 gyvybi\u0173, kurias persekiojo vokie\u010di\u0173 kariuomen\u0117. Taip kadaise klest\u0117j\u0119s zoologijos sodas tapo prieglobs\u010diu \u017eydams...", "Apie didvyri\u0161k\u0105 Jano ir Antoninos \u017dabinsi\u0173 \u017eygdarb\u012f su\u017einojau perskait\u0119s 2007 metais i\u0161leist\u0105 biografinio pob\u016bd\u017eio ra\u0161ytojos Diane Ackerman knyg\u0105 \u201eZoologijos pri\u017ei\u016br\u0117tojo \u017emona\u201c, kurioje nuodugniai buvo papasakotas \u0161i\u0173 nuostabi\u0173 ir labai dr\u0105si\u0173 \u017emoni\u0173 poelgis. Knyga mane labai su\u017eav\u0117jo, nes joje taip kruop\u0161\u010diai buvo papasakoti prie\u0161 septyniasde\u0161imt met\u0173 nutik\u0119 kruvini \u012fvykiai, kurie k\u0117l\u0117 pasipiktinim\u0105 ir tuo pa\u010diu graudino iki pat \u0161irdies gelmi\u0173. Tod\u0117l, kai tik su\u017einojau, jog pagal \u0161i\u0105 knyg\u0105 bus kuriamas vaidybinis filmas, negal\u0117jau jo nelaukti, nes toki\u0173 pasakojim\u0173 apie \u017eyd\u0173 persekiojim\u0105 ir \u017emogi\u0161kum\u0105 paskutiniais metais kino ekranuose tiesiog nebuvo.", "I\u0161 pirmo \u017evilgsnio, \u0161is pasakojimas savo pateikimu labai primena 1993 metais pasirod\u017eius\u012f Steveno Spielbergo \u0161edevr\u0105 \u201e\u0160indlerio s\u0105ra\u0161as\u201c, tod\u0117l vien d\u0117l to jis tampa vertas per\u017ei\u016bros kine. Ta\u010diau tik\u0117tis tokio stipraus ir emocionaliai nuteikian\u010dio darbo kaip pamin\u0117tas \u201eOskarinis\u201c filmas \u2013 nereikia. Tai itin ramus, paprastas ir lengvai pasakojamas filmas, kurio did\u017eiausiu pliusu tampa nuodugniai parodyta Jano ir Antoninos misija gelbstint \u017eydus.", "Filmas susideda i\u0161 keli\u0173 svarbi\u0173 etap\u0173, kurie leid\u017eia nuodugniai susipa\u017einti su pagrindiniais \u0161ios istorijos herojais, kurie filme pateikti i\u0161 labai \u017emogi\u0161kos perspektyvos. Pirmame filmo pasakojimo etape matome \u017eydint\u012f ir gyv\u0105, \u017emoni\u0173 piln\u0105 zoologijos sod\u0105, kuriame savo meil\u0119 gyv\u016bnams rodo Antonina. Tai trapios, bet labai stiprios moters pateikimas, kuri net b\u016bdama pa\u010diose sunkiausiose situacijose, randa i\u0161eit\u012f. Taip pat su\u017einome apie jos atsidavim\u0105 vyrui, s\u016bnui ir draugams, kurie j\u0105 ir jos vyr\u0105 gerbia bei vertina. Antrasis etapas skirtas parodyti karo siaub\u0105, bet ne tok\u012f, kok\u012f mes gal\u0117jome matyti filme \u201ePj\u016bklo ketera\u201c, kai vienas prie\u0161 kit\u0105 kovojo japon\u0173 ir amerikie\u010di\u0173 kariai, bet dar labiau nu\u017emog\u0117jus\u012f, kai nekalti gyv\u016bnai tapo ginkluot\u0173 \u012fsibrov\u0117li\u0173 aukomis. Net \u0161ird\u012f spaud\u0117 tokie vaizdai, kuriuose beginkliai gyv\u016bnai tapo nacist\u0173 taikiniais. Kitu ir prie\u0161paskutiniu istorijos apie Jan\u0105 ir Antonin\u0105 \u017dabinskius etapu tapo j\u0173 noras pad\u0117ti nekaltiems \u017emon\u0117ms, kuriuos persekiojo vokie\u010diai. \u010cia irgi galima pamatyti siaubing\u0173 vaizd\u0173, ta\u010diau zoologijos sodo pri\u017ei\u016br\u0117toj\u0173 \u017emogi\u0161kumas vienu akimirksniu nuteik\u0117 pozityviai. Finaliniu etapu tapo karo pabaiga ir noras neatskleisti paslapties. Ir tai did\u017eiausia \u0161io filmo \u012ftampos kupina dalis, kurioje blogis gal\u0117jo triumfuoti. Net pra\u0117jus parai po per\u017ei\u016bros, nenustojau galvoti apie paskutines \u0161io filmo scenas. Tai be galo stiprios ir savo pateikimu graudinan\u010dios scenos, kuri\u0173 metu neg\u0117da paleisti a\u0161ar\u0105.", "Kaip galima suprasti, visas pagrindinis veiksmas sukasi aplink herojus, bet ne vien apie Antonin\u0105 ir Jan\u0105, bet ir kitus svarbius \u0161ios istorijos dalyvius kaip vokiet\u012f Lutz\u0105 Hek\u0105 ir Ri\u0161ard\u0105 \u017dabinsk\u012f. Pagrindiniame plane gauname puik\u0173 Antoninos portret\u0105. Tai moteris, kuriai teko i\u0161gyventi pa\u010dius sunkiausius gyvenimo momentus \u2013 prarasti visk\u0105, k\u0105 myli, nusileisti ir save \u017eeminti \u012fsibrov\u0117liui, globoti tuos, kurie negali savimi pasir\u016bpinti ir kartu saugoti paslapt\u012f, kurios atskleidimas gal\u0117t\u0173 jai ir jos \u0161eimai atne\u0161ti did\u017eiausias kan\u010dias ar net mirt\u012f. Pana\u0161iai pateikiamas ir jos vyras. Tai dr\u0105sus \u017emogus, kuris be kompromis\u0173 ry\u017eosi pad\u0117ti \u017eydams ir j\u0173 vaikams, kad jie gal\u0117t\u0173 i\u0161vengti koncentracijos stovykl\u0173. Be\u017ei\u016brint \u012f \u0161iuos filmo herojus, o tiksliau, tikrus karo didvyrius, kurie nepabijojo naci\u0173 ir i\u0161gelb\u0117jo apie 300 gyvybi\u0173, norisi tik\u0117ti, jog ir dabar, \u0161iais interneto ir laisv\u0117s laikais, toki\u0173 \u017emoni\u0173 netr\u016bksta. \u017dinoma, filmas tur\u0117jo ir savo antagonist\u0105 \u2013 zoolog\u0105 Lutz\u0105 Hek\u0105, kuris privert\u0117 jausti baim\u0119, o kartu k\u0117l\u0117 labai nemalonius poj\u016b\u010dius. Vieninteliu minusu, kuris \u0161iek tiek erzino, buvo pagrindini\u0173 heroj\u0173 kalba. Nor\u0117josi autenti\u0161kumo, tod\u0117l gaila, jog pagrindiniai herojai \u0161nek\u0117jo angli\u0161kai ir dar su tokiu prispaustu akcentu, lyg tai b\u016bt\u0173 rusus vaizdav\u0119 amerikie\u010diai. Bent jau vokie\u010diai tarpusavyje kalb\u0117jo voki\u0161kai.", "Pats lenk\u0173, \u017eyd\u0173 ir vokie\u010di\u0173 pateikimas yra gan\u0117tinai tikrovi\u0161kas, tod\u0117l \u017ei\u016brovai gali susipa\u017einti su kiekviena \u0161alimi i\u0161 \u0161ono ir pamatyti, kaip kiekvienos kult\u016bros ir tautos atstovai atrod\u0117 karo nualintoje Var\u0161uvoje. B\u016btent tod\u0117l netr\u016bksta ir kraupiai atrodan\u010di\u0173 scen\u0173, kurios priver\u010dia pajusti paniek\u0105 vokie\u010di\u0173 kariams, ypatingai d\u0117l prievartavimo scenos, ir pozityviai nuteikian\u010di\u0173 viet\u0173, kuriose matome g\u0117rio propagavim\u0105 b\u016bnant vieningais tokiu sunkiu laikotarpiu kaip karas. \u012etampos filmo metu yra, nors tai ir drama, ta\u010diau filmo gale parodoma i\u0161ties nema\u017eai judri\u0173 ir kvap\u0105 gniau\u017eian\u010di\u0173 scen\u0173, kurios nuteikia blogiausiam i\u0161 galim\u0173 Antoninos ir Jano didvyri\u0161ko poelgio scenarij\u0173.", "\u0160is jaudinantis ir be galo gra\u017eus filmas, kuriame be karo siaubo ir \u017eyd\u0173 gelb\u0117jimo parodoma ir \u0161viesi zoologijos sodo dalis, kurioje gyv\u016bnai tampa tikru lobiu \u0161iame pasakojime. Ir po \u0161io re\u017eisier\u0117s Niki Caro filmo, kuris mane kaip ir beveik visos kino sal\u0117s \u017ei\u016brovus sujaudino, o taip pat leido i\u0161 ar\u010diau pa\u017einti nuostabius \u017emones, kuriems pavyko karo metu i\u0161gelb\u0117ti 300 gyvybi\u0173, aplank\u0117 noras gyvai pamatyti iki dabar veikiant\u012f Var\u0161uvos zoologijos sod\u0105 ir taip pagerbti t\u0105 \u0161vent\u0105 viet\u0105. Tod\u0117l nesvarstykite ar eiti \u2013 \u0161\u012f film\u0105 b\u016btina pamatyti kine.", "Techni\u0161kai tai irgi kokybi\u0161kai atrodantis k\u016brinys, kuriame did\u017eiausi\u0105 d\u0117mes\u012f prikausto pats zoologijos sodas ir jame gyvenantys gyv\u016bnai. Dekoracijos ir autenti\u0161kumas filme \u017eavi. Ir \u017eavi tod\u0117l, jog viskas buvo atkurta remiantis Jano ir Antoninos \u017dabinski\u0173 pasakojimais, o taip pat pagal ano laikotarpio madas ir tendencijas. Grimas ir heroj\u0173 kostiumai irgi priduoda tikrovi\u0161kumo, tod\u0117l visos filmo scenos \u017ei\u016brisi tiesiog nepriekai\u0161tingai.", "Kameros darbas irgi priver\u010dia \u017eav\u0117tis \u0161iuo filmu, nes viskas taip gra\u017eiai ir harmoningai nufilmuota, jog karts nuo karto galima pasijusti, lyg patys b\u016btume zoologijos sode kartu su \u017eaviai atrodan\u010diais gyv\u016bnais. Bet ir karo scenos gerai pateiktos, ypatingai, kai operatorius didel\u012f d\u0117mes\u012f skyr\u0117 nupaveiksluoti karo siaub\u0105 prie\u0161 paprastus \u017emones.", "Muzikin\u0117 dalis paprasta, muzikali ir \u017eavi. Didesn\u0117je filmo dalyje dominuoja pianinas ir kelios ar\u0161iau skamban\u010dios muzikin\u0117s kompozicijos, po kuri\u0173 seka tiesiog tyla. Ir tai puikus pavyzdys, kaip galima i\u0161naudoti tyl\u0105, kuri tampa savoti\u0161ku akcentu po ne itin gerai nuteikian\u010di\u0173 vaizd\u0173.", "Garso monta\u017eas ir vaizdo monta\u017eas be priekai\u0161t\u0173. Tiesiog kokybi\u0161kai atlikti technin\u0117s pus\u0117s niuansai, tod\u0117l filmas \u017ei\u016brisi ne tik \u012fdomiai, bet ir su \u012ftampos elementais, kuriais \u017eongliruojama sustiprinant gars\u0105 pa\u010diose netik\u0117\u010diausiose filmo vietose.", "Aktori\u0173 kolektyvas filme i\u0161ties did\u017eiulis ir netgi labai \u017eavintis, ta\u010diau nor\u0117t\u0173si i\u0161skirti vos tik tris pagrindini\u0173 vaidmen\u0173 atlik\u0117jus, kurie savo talentu nuo prad\u017eios iki filmo galo tiesiog \u017eav\u0117jo.", "Dukart \u201eOskarui\u201c nominuota aktor\u0117 Jessica Chastain kaip visuomet spind\u0117jo kino ekrane demonstruodama savo berib\u012f talent\u0105. Aktorei pavyko ne tik puikiai perteikti Antoninos vaidmen\u012f, bet ir su\u017eav\u0117ti savo paprastumu, tod\u0117l be\u017ei\u016brint film\u0105 b\u016btent ji labiausiai prikaust\u0117 d\u0117mes\u012f ir privert\u0117 nuo\u0161ird\u017eiai jaudintis d\u0117l jos likimo.", "Visai gerai filme pasirod\u0117 jau nebe pirm\u0105 kart\u0105 kine naci\u0173 uniform\u0105 vilkintis Danielis Bruhlis, kuris 2009 metais visus su\u017eav\u0117jo savo pasirodymu ", " juostoje \u201eNegarbingi \u0161unsnukiai\u201c. Aktoriui ir v\u0117l pavyko \u012fk\u016bnyti dviveid\u012f persona\u017e\u0105, kuris i\u0161 vienos pus\u0117s atrodo gerietis, o i\u0161 kitos yra visi\u0161kas monstras. Ir nors nebuvo malonu \u017ei\u016br\u0117ti \u012f jo suvaidint\u0105 veik\u0117j\u0105, ta\u010diau pats aktorius nusipelno teigiamo \u012fvertinimo d\u0117l savo \u012ftikinamos vaidybos.", "Ne k\u0105 blogiau su savo role susidorojo Johanas Heldenberghas, kuriam atiteko Jano vaidmuo. Emocionalus, tikrovi\u0161kas ir \u017eavintis persona\u017eo pateikimas, kuris lygiai taip pat, kaip ir Antonina, sugeb\u0117jo pelnyti nuolankum\u0105 stebint jo \u017eygdarbius.", "\u201e", "\u201c \u2013 jaudinan\u010diai jautri ir be galo nuo\u0161irdi juosta, kurioje paprastai, bet labai \u012ftraukian\u010diai papasakotas Antrojo pasaulinio karo didvyri\u0173, Jano ir Antoninos \u017dabinski\u0173, \u017eygdarbis, i\u0161gelb\u0117j\u0119s nuo mirties \u0161imtus vokie\u010di\u0173 kariuomen\u0117s persekiot\u0173 \u017eyd\u0173. Tai ne tik filmas apie \u017emoni\u0173 gelb\u0117tojus ir karo siaub\u0105 okupuotoje Lenkijos sostin\u0117je, bet tai gerai sure\u017eisuotas filmas apie \u017emogi\u0161kum\u0105 ir berib\u012f nor\u0105 pad\u0117ti tiems, kuriems niekas nei\u0161ties\u0117 pagalbos rankos."], "date": ["2017 m. baland\u017eio 15 d. 13:07"], "id": "74377344"}
]