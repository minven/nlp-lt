[
{"url": "http://www.delfi.lt/veidai/muzika/atlikejas-r-kupstas-po-11-m-pertraukos-sugrizta-i-lietuvos-popscena.d?id=74685250", "title": ["Atlik\u0117jas R. Kupstas po 11 m. pertraukos sugr\u012f\u017eta \u012f Lietuvos popscen\u0105"], "text": ["\u201eNors pastaruoju metu negyvenau Lietuvoje, visada jau\u010diausi \u0161irdimi prisiri\u0161\u0119s prie savo t\u0117v\u0173 gimtojo kra\u0161to. Art\u0117jant vasaros sezonui, nor\u0117\u010diau padovanoti visiems Lietuvos \u017emon\u0117ms \u0161i\u0105 dain\u0105, kuri, tikiuosi, atne\u0161 linksm\u0105 nuotaik\u0105 ir \u017eaisming\u0105 \u0161urmuliuk\u0105!\u201c \u2013 kalb\u0117jo Robertas.", "Ilg\u0105 laik\u0105 nesirod\u0119s Lietuvos scenoje, Robertas sp\u0117jo daug k\u0105 pasiekti. Po s\u0117kmingo pirmojo \u201eKelias \u012f \u017evaig\u017edes\u201c sezono Robertas gr\u012f\u017eo \u012f JAV baigti bakaluro studijas ir pasin\u0117r\u0117 \u012f rimt\u0105 diplomatin\u0119 veikl\u0105 JAV valstyb\u0117s departamente, tapo sekretor\u0117s Hillary Clinton energetikos patar\u0117jo asistentu.", "Tap\u0119s tarptautin\u0117s politikos magistrant\u016bros studentu presti\u017einiame Stanfordo universitete, Kalifornijos valstijoje, Robertas sulauk\u0117 kvietimo dirbti buvusiai JAV valstyb\u0117s sekretorei Condoleeza\u2019i Rice ir pad\u0117jo jai ra\u0161yti neseniai pasirod\u017eiusi\u0105 knyg\u0105 \u201eDemocracy\u201c.", "Baig\u0119s magistro studijas, Robertas i\u0161sik\u0117le \u012f Jungtinius Arab\u0173 Emyratus, kur kartu su kitais dviem Stanfordo universiteto studentais atidar\u0117 inovatyvi\u0105 agro kompanij\u0105 \u201ePure Harvest\u201c, pristatan\u010di\u0105 naujos klimato valdymo technologijos \u0161iltnamius. Robertas ir dabar t\u0119sia savo veikl\u0105 technologini\u0173 inovacij\u0173 srityje, dirbdamas su Lietuvos, Europos, Australijos ir JAV kompanijomis \u2013 darbai daugiausiai susij\u0119 su energetikos ir infrastrukt\u016bros pl\u0117tra.", "U\u017e Atlanto Robertas nepamir\u0161o muzikin\u0117s scenos. Jis dainavo daugyb\u0117je koncert\u0173 Lietuvos bendruomen\u0117s festivaliuose Los And\u017eele, San Franciske, Va\u0161ingtone, \u010cikagoje ir kitur. Robertui taip pat teko s\u0117kmingai i\u0161bandyti j\u0117gas d\u017eiazo muzikoje \u2013 jis su savo \u201eJazz Trio\u201c grupe koncertavo tokiuose \u017einomuose d\u017eiazo klubuose kaip \u201eBlues Alley\u201c (Va\u0161ingtone) ir \u201eTwins Jazz\u201c."], "date": ["2017 m. gegu\u017e\u0117s 18 d. 22:58"], "id": "74685250"},
{"url": "http://www.delfi.lt/veidai/muzika/ibisoje-mire-legendinis-trance-muzikos-kurejas-ir-atlikejas-r-milesas.d?id=74602206", "title": ["Ibisoje mir\u0117 legendinis trance muzikos k\u016br\u0117jas ir atlik\u0117jas R. Milesas"], "text": ["Legendinio prodiuserio ir did\u017e\u0117jaus Roberto Concina\u2018os, geriau \u017einomo Roberto Mileso vardu, d\u0117ka i\u0161populiar\u0117jo \u201edream trance\u201c muzikos stilius.", "Prad\u017ei\u0105 tam dav\u0117 1995 metais pasirod\u0119s k\u016brinys \u201eChildren\u201c. \u0160io singlo buvo parduota net 5 mln. kopij\u0173, o pirmoje Europos populiariausi\u0173 dain\u0173 \u0161imtuko s\u0105ra\u0161o vietoje jis i\u0161buvo net trylika savai\u010di\u0173 i\u0161 eil\u0117s.", "Mirtis, kaip prane\u0161ama, muzikos k\u016br\u0117j\u0105 j\u012f i\u0161tiko nesugeb\u0117jus \u012fveikti ligos, kuria sirgo.", "\u0160tai k\u0105 socialiniame tinkle \u201eFacebook\u201c para\u0161\u0117 ilgametis D. Mileso draugas ir kolega Joe T Vannelli:\u201eMan sunku patik\u0117ti tragi\u0161ka \u017einia apie itin talentingo \u0161iuolaikinio menininko mirt\u012f. Jau\u010diuosi labai prisl\u0117gtas. Su juo kartu dirbau, tod\u0117l jis \u2013 neatsiejama mano gyvenimo dalis. Pasiilgsiu kivir\u010d\u0173, barni\u0173, kritikos, grie\u017et\u0173 nuosprend\u017ei\u0173, bet ypa\u010d \u2013 jo talento i\u0161gauti garsus ir kurti neprilygstamas melodijas.\u201c", "Savo li\u016bdes\u012f socialiniuose tinkluose rei\u0161kia ir R. Mileso gerb\u0117jai."], "date": ["2017 m. gegu\u017e\u0117s 10 d. 10:47"], "id": "74602206"},
{"url": "http://www.delfi.lt/veidai/muzika/dagna-nustebino-gerbejus-atlikdama-g-puccini-arija.d?id=74605430", "title": ["Dagna nustebino gerb\u0117jus atlikdama G. Puccini arij\u0105"], "text": ["\u201eDaugelis \u012fprat\u0119 mane gird\u0117ti tik populiariojoje muzikoje. Autorin\u0117 muzika, kuri\u0105 pristatau klausytojams taip pat atstovauja pop muzikos stilistik\u0105, ta\u010diau jau 5 metus studijuoju klasikin\u012f dainavim\u0105, tod\u0117l nusprend\u017eiau klausytojams parodyti ir \u0161i\u0105 savo muzikin\u0119 pus\u0119\u201c, \u2013 teigia atlik\u0117ja Dagna.", "Visuomet auk\u0161tus reikalavimus scenoje sau kelianti profesionali daininink\u0117 teigia studij\u0173 metais atlikusi ne ma\u017eai nuostabi\u0173 klasikin\u0117s muzikos k\u016brini\u0173. Tod\u0117l klasikin\u0117s muzikos \u017eanras jai artimas ir pa\u017e\u012fstamas, tik gal \u0161iek tiek galintis stebinti jos gerb\u0117jus.", "\u201eBakalauro studij\u0173 metais mano mylimiausia arija buvo \u201eRegnava nel silencio\u201c i\u0161 G. Donizetti operos \u201eLucia di Lammermoor\u201c, taip pat Nakties Karalien\u0117s arija \u201eDer Holle Rache\u201c i\u0161 W. A. Mozart operos \u201eDie Zauberflote\u201c. Ta\u010diau \u0161iam savo muzikiniam periodui \u012fprasminti pasirinkau \u0161i\u0105 G. Puccini arij\u0105\u201c, \u2013 teigia atlik\u0117ja, kuri pabr\u0117\u017eia, kad u\u017e pasiektus klasikin\u0117s muzikos atlikimo rezultatus ji yra itin d\u0117kinga savo d\u0117stytojai Nomedai Vilkauskaitei.", "Profesionalios daininink\u0117s gyvenime daugyb\u0117 veiklos. \u0160iuo metu ji t\u0119sia dainavimo studijas VDU Muzikos akademijoje, pirmame magistro kurse. Taip pat daug koncertuoja kaip solo atlik\u0117ja, tiek su bendu, tiek su grupe \u201eDAGNA Acoustic Trio\u201c.", "Nuolat investuojanti \u012f savo muzikinius geb\u0117jimus, Dagna nepamir\u0161ta ir \u0161iomis dienomis keliam\u0173 atlik\u0117jams reikalavim\u0173 muzikin\u0117je rinkoje. Tod\u0117l \u0161iuo metu daininink\u0117 intensyviai dirba ne tik \u012fra\u0161\u0173 studijoje, kur netrukus pasaul\u012f i\u0161vys dar viena nauja daina, bet ir \u0161oki\u0173 aik\u0161tel\u0117je.", "\u201eNorisi kaip artistei tobul\u0117ti visame kame. \u0160iuolaikinis klausytojas kelia auk\u0161tus reikalavimus, o a\u0161 d\u0117l to tik d\u017eiaugiuosi\u201c, \u2013 kalba Dagna.", "Kvie\u010diame i\u0161girsti Dagnos atliekamos arijos video klip\u0105, k\u016br\u012f suk\u016br\u0117 Algirdas Ma\u017eeika. Dagnai akomponuoja VDU Muzikos akademijos student\u0117, pianist\u0117 \u017divil\u0117 Kudirkait\u0117."], "date": ["2017 m. gegu\u017e\u0117s 10 d. 13:28"], "id": "74605430"},
{"url": "http://www.delfi.lt/veidai/muzika/west-one-pristato-nauja-vaizdo-klipa-jei-lauksi-manes.d?id=74620884", "title": ["\u201eWest One\u201c pristato nauj\u0105 vaizdo klip\u0105 \u201eJei lauksi man\u0119s\u201c"], "text": ["Pra\u0117jusi\u0173 met\u0173 vasar\u0105 debiutav\u0119s atlik\u0117jas West One, kartu su debiutinio singlo \u201eSvajingi vakarai\u201c soliste Egle Petrikaite, art\u0117jant populiariausiam atostog\u0173 laikui, siun\u010dia jums nauj\u0105 \u017einut\u0119 \u2013 vaizdo klip\u0105 \u201eJei lauksi man\u0119s\u201c.", "\u0160\u012f kart\u0105 ma\u017eiau lau\u017eyto repo ritmo, kaip visada, daug lyrikos, romantikos ir puikus \u0161oki\u0173 muzikos ritmas. Daugyb\u0117 jaun\u0173 gra\u017ei\u0173 \u017emoni\u0173, sinchroni\u0161kai \u0161okan\u010di\u0173 \u012f ritm\u0105 pagal \u201eJei lauksi man\u0119s\u201c lengvai \u012fsimenan\u010di\u0105 priedainio melodij\u0105 ir \u017eod\u017eius. Tai yra lengvas \u0161oki\u0173 muzikos produktas tiems, kas m\u0117gsta ger\u0105, kokybi\u0161k\u0105 komercin\u0119 muzik\u0105.", "Prie\u0161 11 m\u0117n. dar visai jaunas West One lyderis Andrius Pletniovas nustebino debiutiniu video klipu. \u0160iandien atlik\u0117jas gali pasid\u017eiaugti jau trimis vaizdo klipais ir vienu video su dainos \u017eod\u017eiais (\u201elyric video\u201c).", "Tai dar ne viskas, nes bir\u017eelio m\u0117nes\u012f West One internete ketina i\u0161platinti pirm\u0105 originali\u0173 10 repo stiliaus dain\u0173 rinkin\u012f (\u201emixtape\u201c), pavadint\u0105 \u201eUnder The Hood\u201c. Jo i\u0161leidim\u0105 vainikuos ketvirtas vaizdo klipas ir naujas video su dainos \u017eod\u017eiais. Jau greitai!"], "date": ["2017 m. gegu\u017e\u0117s 11 d. 17:11"], "id": "74620884"},
{"url": "http://www.delfi.lt/veidai/muzika/su-svedu-grupe-koncertuojancia-j-arlauskaite-jazzu-palaike-mylimasis.d?id=74622740", "title": ["Su \u0161ved\u0173 grupe koncertuojan\u010di\u0105 J. Arlauskait\u0119-Jazzu palaik\u0117 mylimasis"], "text": ["Koncerto i\u0161vysti susirinko pilna klubo sal\u0117, o mylimosios Jazzu palaikyti atvyko ir ", ".", "Daugelis pagalvoj\u0119 apie Just\u0119 Arlauskait\u0119-Jazzu i\u0161kart prisimena ir ", ", ta\u010diau atlik\u0117ja jau kur\u012f laik\u0105 dainuoja ir su \u0161ved\u0173 grupe.", "\u0160\u012f d\u017eiazui skirt\u0105 pavasario vakar\u0105 gerb\u0117jai i\u0161girdo senas \u201eKoop\u201c dainas: \u201cKoop Island Blues\u201c, \u201eCome to me\u201c bei \u201cSummer Sun\u201c. Koncert\u0105 papild\u0117 ir naujieji k\u016briniai, i\u0161 kuri\u0173 \u2013 pirmasis KOO ir Jazzu singlas, klausytojus pasieksiantis tik bir\u017eel\u012f.", "Jazzu anks\u010diau prasitar\u0117, kad \u0161i kompanija \u2013 buvo viena m\u0117gstamiausi\u0173 d\u017eiazo atlik\u0117j\u0173, tad nesl\u0117p\u0117 d\u017eiaugsmo, jog jai pavyko ne tik su jais susipa\u017einti, bet ir atrasti bendr\u0105 ry\u0161\u012f scenoje.", "Pasak atlik\u0117jos, su grup\u0117s \u012fk\u016br\u0117ju ji susipa\u017eino prie\u0161 ma\u017edaug dvejus metus, kai atlik\u0117jas buvo sustabd\u0119s savo veikl\u0105: \u201eSu juo kalb\u0117dama pasakiau, kad jis privalo gr\u012f\u017eti prie muzikos, privalo kurti, nes yra labai talentingas. Tada jis sutiko i\u0161pildyti mano pra\u0161ym\u0105 tik su ta s\u0105lyga, kad a\u0161 dainuosiu kartu su juo.\u201c", "KOO (\u201eKoop Oscar Orchestra\u201c) \u2013 pasaulio muzikos padang\u0117je puikiai \u017einomo Oscaro Simonssono grup\u0117, susik\u016brusi prie\u0161 du metus. Tiesa, muzikantas tarptautin\u012f pripa\u017einim\u0105 peln\u0117 jau 1995 metais, kai kartu su bendramin\u010diu Magnusu Zingmarku \u012fk\u016br\u0117 grup\u0119 \u201eKoop\u201c. Duetas pirmavo garsiojo \u201eBillboard\u201c dain\u0173 s\u0105ra\u0161e, laim\u0117jo \u0161vedi\u0161k\u0105j\u012f \u201eGrammy\u201c, i\u0161leido platinin\u012f album\u0105 \u201e Koop Islands\u201c bei pasirod\u0117 garsiausiose pasaulio scenose.", "2009 metais \u201eKoop\u201c sugrojus paskutin\u012f koncert\u0105, grup\u0117s lyderis prad\u0117jo statyti pamatus naujai prad\u017eiai. Oscaras sub\u016br\u0117 septyni\u0173 profesionali\u0173 muzikant\u0173 grup\u0119 KOO, kurios vokalist\u0117 \u2013 balsingoji Jazzu", "Pirmasis dabartin\u0117s sud\u0117ties KOO pasirodymas \u012fvyko toje pa\u010dioje \u201eTamstos\u201c scenoje. \u201eOscaras \u2013 unikalaus talento muzikantas, tad d\u017eiaugiuosi, jog kartu prad\u0117j\u0119 kurti dainas, tapome nei\u0161skiriamais draugais\u201c, \u2013 sak\u0117 Jazzu.", "Nutiesus muzikin\u012f tilt\u0105 tarp \u0160vedijos ir Lietuvos, grup\u0117 kuria Justei taip artim\u0105 d\u017eiaz\u0105, kuris, kaip sako pati atlik\u0117ja, kupinas skandinavi\u0161ko subtilumo ir moderni\u0173 prieskoni\u0173."], "date": ["2017 m. gegu\u017e\u0117s 11 d. 22:26"], "id": "74622740"},
{"url": "http://www.delfi.lt/veidai/muzika/paskelbe-12-visu-laiku-geriausiu-eurovizijos-dainu-tarp-ju-ir-lietuviai.d?id=74624608", "title": ["Paskelb\u0117 12 vis\u0173 laik\u0173 geriausi\u0173 \u201eEurovizijos\u201c dain\u0173, tarp j\u0173 \u2013 ir lietuviai!"], "text": ["Kitas negin\u010dijamas faktas \u2013 daugyb\u0117 dain\u0173 yra tikrai pasibais\u0117tinos... Kaip 1997 m. sak\u0117 garsus brit\u0173 televizijos ir radijo \u017eurnalistas Terry\u2018is Woganas: \u201eJi (daina) turi b\u016bti prasta. Ir kuo ji prastesn\u0117, tuo smagiau.\u201c", "Kita vertus \u201eEurovizijoje\u201c ne kart\u0105 skamb\u0117jo (ir, tik\u0117kim\u0117s, skamb\u0117s) i\u0161 ties\u0173 puiki\u0173, \u012fsimintin\u0173 dain\u0173, ra\u0161o nme.com. Kartais daina atrodo neskoninga, o po keleri\u0173 met\u0173 ima atrodyti tiesiog pasibais\u0117tinai (pvz., rus\u0173 mergin\u0173 grup\u0117s \u201eT.A.T.U\u201c daina \u201eNe ver, ne bojsia\u201c, 2003 m. u\u017e\u0117musi tre\u010di\u0105 viet\u0105).", "J\u016bs\u0173 d\u0117mesiui \u2013 12-os \u201eEurovizijos\u201c dain\u0173 s\u0105ra\u0161as \u2013 dain\u0173, kurios buvo i\u0161skirtin\u0117s, originalios, populiarios:", "2012 m.", "\u0160alis \u2013 \u0160vedija", "Kuo ypatinga \u0161i daina? Ji \u012fsp\u016bdinga \u2013 puiki \u0161oki\u0173 stiliaus daina, u\u017ekariavusi tiek \u201eEurovizij\u0105\u201c, tiek Ibis\u0105. N\u0117 Calvinas Harrisas neb\u016bt\u0173 suk\u016br\u0119s labiau \u012ftraukian\u010dio k\u016brinio. 2012 m. \u201eEurovizijos\u201c konkurs\u0105 laim\u0117jo \u0161ved\u0173 atlik\u0117ja Loreen, daina surinko 372 ta\u0161kus. Loreen 2004 m. laim\u0117jo konkurs\u0105 \u0160vedijoje \u201ePop Idol\u201c. Na o vasar\u0105 visuose Europos kurortuose skamb\u0117jo \u0161i daina \u2013 nebuvo naktinio baro, vakar\u0117lio jachtoje, i\u0161 kurio neb\u016bt\u0173 skamb\u0117jusi \u201eEuphoria\u201c. Dain\u0105 para\u0161\u0117 Thomas \u201eG:son\u201c Gustafssonas. Jis suk\u016br\u0117 i\u0161 viso 13 dain\u0173 \u201eEurovizijai\u201c bet tik viena laim\u0117jo pirm\u0105 viet\u0105.", "1979 m.", "\u0160alis \u2013 Vakar\u0173 Vokietija", "Kuo ypatinga \u0161i daina? 1979 m. Vakar\u0173 Vokietijos muzikinis k\u016brinys buvo disko stiliumi papasakota istorija apie mirt\u012f ir pl\u0117\u0161ikavim\u0105. \u201eJie siaub\u0117 kra\u0161tus. / Niekas pasaulyje negal\u0117jo j\u0173 sustabdyti.\u201c Kai kam \u0161i tema veikiausiai pasirod\u0117 per daug ni\u016bri \u2013 daina u\u017e\u0117m\u0117 ketvirt\u0105 viet\u0105.", "2006 m.", "\u0160alis \u2013 Suomija", "Kuo ypatinga \u0161i daina? Nereik\u0117t\u0173 painioti su Naujosios Zelandijos popsensacija. Suomi\u0173 \u201eLordi\u201c buvo goblinais apsitais\u0119 muzikantai, atrodantys lyg persona\u017eai i\u0161 \u201e\u017died\u0173 valdovo\u201c. J\u0173 daina paveik\u0117 \u017ei\u016brovus labiau nei popk\u016briniai. \u201eEurovizija\u201c to nebuvo ma\u010diusi, ir 2006 m. konkurso nugal\u0117tojais tapo suomi\u0173 metalistai \u201eLordi\u201c.", "1974 m.", "\u0160alis \u2013 \u0160vedija", "Kuo ypatinga \u0161i daina? Turb\u016bt jokia kita grup\u0117 taip neatspindi \u201eEurovizijos\u201c linksmumo, pra\u0161matnumo, kaip ABBA. Grup\u0117s debiutinis singlas \u201eVaterlo\u201c \u2013 laikui nepavaldi klasika, vienos i\u0161 s\u0117kmingiausi\u0173 vis\u0173 laik\u0173 popgrupi\u0173 k\u016brinys. Bristolio universiteto muzikos kritikas Harry\u2018is Witchelis pavadino \u201eVaterlo\u201c tobula daina \u201eEurovizijai\u201c. Savo teigin\u012f jis pagrind\u0117 moksli\u0161kai \u2013 anot H. Witchelio, buvo puikus priedainis, tonacij\u0173 kaita, \u0161okio judesiai, kostiumai, ai\u0161ki, ry\u0161ki pabaiga. Savaime suprantama, daina laim\u0117jo.", "2003 m.", "\u0160alis \u2013 Turkija", "Kuo ypatinga \u0161i daina? Tuo laikotarpiu prakti\u0161kai kiekviena \u201eEurovizijos\u201c daina neapsieidavo be Artim\u0173j\u0173 Ryt\u0173 b\u016bgn\u0173 motyv\u0173, kiekviena tur\u0117jo saikingo kult\u016brinio atspalvio. Turk\u0173 atlik\u0117jos Sertab Erener atliekamame k\u016brinyje buvo turki\u0161k\u0173 instrument\u0173, pilvo \u0161okio element\u0173 ir netgi pana\u0161umo \u012f Holly Valance populiari\u0105 dain\u0105 \u201eKiss Kiss\u201c. 2003 m. \u201eEurovizij\u0105\u201c laim\u0117jusi daina v\u0117liau skamb\u0117jo naktiniuose klubuose, pasirod\u0117 ir turki\u0161ka dainos versija, \u0161i daina ilgai buvo populiari.", "2013 m.", "\u0160alis \u2013 Danija", "Kuo ypatinga \u0161i daina? Dan\u0173 atlik\u0117ja savo daina gerokai pralenk\u0117 laik\u0105. Dainoje pasakojama pasmerktos poros istorija (\u201eKiek dar tur\u0117sime kovoti, kada pagaliau gal\u0117sime b\u016bti kartu?), j\u0105 galima pritaikyti ir nedraugingiems Britanijos santykiams su kaimynais europie\u010diais.", "2010 m.", "\u0160alis \u2013 Pranc\u016bzija", "Kuo ypatinga \u0161i daina? 2010 m. \u201eEurovizijoje\u201c \u0161i daina u\u017e\u0117m\u0117 12-\u0105 viet\u0105, bet paskui ilgai skamb\u0117jo geriausi\u0173 dain\u0173 de\u0161imtukuose Pranc\u016bzijoje, Belgijoje, Suomijoje ir Norvegijoje, ji pristatin\u0117jo ir 2010 m. Pasaulio taur\u0117s futbolo \u010dempionat\u0105. Tai ry\u0161ki, spindinti, net ir nenoromis gyvu ritmu \u012ftraukianti popdaina, kuri tikrai tur\u0117jo sulaukti geresnio \u012fvertinimo. Vienintelis tr\u016bkumas \u2013 klipe da\u017enai besimatanti JAV v\u0117liava.", "2014 m.", "\u0160alis \u2013 Austrija", "Kuo ypatinga \u0161i daina? Viena i\u0161 nedaugelio padori\u0173 \u201eEurovizijos\u201c balad\u017ei\u0173. Be to, konkurso laim\u0117toja (laim\u0117tojas?) tapo pirmuoju transly\u010diu, laim\u0117jusiu dain\u0173 konkurs\u0105. Conchita tapo homoseksual\u0173, lesbie\u010di\u0173, biseksual\u0173 ir transly\u010di\u0173 ikona, atliko savo dain\u0105 prie\u0161ais JT generalin\u012f sekretori\u0173 Ban Ki Moon\u0105. Dana tiesiog \u012fkvepia pasitik\u0117jim\u0105 savimi, o taip pat \u012fkvepia netradicin\u0117s seksualin\u0117s orientacijos \u017emones b\u016bti savimi.", "2006 m.", "\u0160alis \u2013 Lietuva", "Kuo ypatinga \u0161i daina? Tai dr\u0105siausias pasirodymas \u201eEurovizijos\u201c istorijoje, j\u012f netgi galima pavadinti genialiu. \u201eLT United\u201c nariai atrod\u0117 lyg \u012f pensij\u0105 i\u0161\u0117j\u0119 bankininkai ir futbolo treneriai, kurie sugalvojo pasirodyti konkurse ir vie\u0161ai pareik\u0161ti: \u201eMes \u2013 \u201eEurovizijos\u201c laim\u0117tojai.\u201c Taip, toks buvo dainos priedainis. Skamb\u0117jo ir tokia eilut\u0117: \u201eBalsuokite u\u017e laim\u0117tojus!\u201c Lyg afirmatyvi Donaldo Trumpo retorika \u201eEurovizijoje\u201c. O tai buvo genialus sumanymas, gana gerai \u012fvertintas \u2013 \u201eLT United\u201c u\u017e\u0117m\u0117 \u0161e\u0161t\u0105 viet\u0105.", "2007 m.", "\u0160alis \u2013 Ukraina", "Kuo ypatinga \u0161i daina? Iki Conchitos Verka Serdiu\u010dka buvo pirmas moterimi persireng\u0119s vyras \u201eEurovizijos\u201c scenoje. Daina \u2013 paprasta, linksma, kvailokai juokinga. 2007 m. \u201eEurovizijoje\u201c u\u017e\u0117m\u0117 antr\u0105 viet\u0105.", "2008 m.", "\u0160alis \u2013 Malta", "Kuo ypatinga \u0161i daina? 2008 m. maltie\u010diai d\u0117jo daug vil\u010di\u0173 \u012f savo atlik\u0117j\u0105 ir jos dain\u0105 \u201eVodka\u201c. Deja, pasaulyje daina nesulauk\u0117 pripa\u017einimo ir i\u0161krito jau po pusfinalio. Gaila, ypa\u010d turint omenyje, kad k\u016brinys ne toks pavir\u0161utini\u0161kas, kaip gali pasirodyti i\u0161 pirmo \u017evilgsnio. Atrodyt\u0173, kad daina \u0161lovina alkoholin\u012f g\u0117rim\u0105, bet i\u0161 ties\u0173 tai \u2013 pasakojimas apie \u0161nipus, apgaul\u0119 ir tams\u0173 nusikaltim\u0105. \u201eVodka! Tai slaptas \u017eodis. VODKA!! I\u0161\u0161ifravau kod\u0105.\u201c", "2017 m.", "\u0160alis \u2013 \u0160vedija", "Kuo ypatinga \u0161i daina? Tarp \u0161i\u0173 met\u0173 \u201eEurovizijos\u201c dalyvi\u0173 atrasite ir \u0161okan\u010di\u0105 goril\u0105, besifechtuojan\u010di\u0173 reperi\u0173, australus, kuri\u0173 daina tokia nuobodi, kad Australijai reik\u0117t\u0173 visiems laikams u\u017edrausti dalyvauti \u201eEurovizijoje\u201c.", "Disko daina \u201eI Can\u2019t Go On\u201c, atliekam gra\u017euolio Robino Bengtssono, kuris atrodo tarsi Gary\u2018o Barlow, Robbie\u2018o Williamsao ir \u012fra\u0161\u0173 kompanijos vadovo, su kuriuo nenor\u0117tum tur\u0117ti reikal\u0173, \u012fsik\u016bnijimas viename asmenyje. Pati daina \u0161auni, tik gal truput\u012f banaloka. \u0160i Maxo Martino para\u0161yta daina turb\u016bt i\u0161populiar\u0117t\u0173 kiekvieno atlik\u0117jo l\u016bpose."], "date": ["2017 m. gegu\u017e\u0117s 16 d. 14:25"], "id": "74624608"},
{"url": "http://www.delfi.lt/veidai/muzika/vilniuje-koncertuosiantis-britu-atlikejas-jp-cooper-pristate-nauja-vaizdo-klipa.d?id=74628020", "title": ["Vilniuje koncertuosiantis brit\u0173 atlik\u0117jas JP Cooper pristat\u0117 nauj\u0105 vaizdo klip\u0105"], "text": ["JP Cooper atstovaujanti \u012fra\u0161\u0173 komanija \u201eRepublic Records\u201c i\u0161leido nauj\u0105 muzikos kritik\u0173 pripa\u017einto dain\u0173 autoriaus ir atlik\u0117jo singl\u0105 \u201ePassport Home\u201c. Tai yra pirmasis singlas i\u0161 kit\u0105met turin\u010dio pasirodyti muzikanto debiutinio studijinio albumo.", "JP Cooper vaizdo klipas \u201ePassport Home\u201c:", "Naujos dainos i\u0161leidimas sutapo su \u0161i\u0105 savait\u0119 prasid\u0117jusiomis JP Cooper gastrol\u0117mis Europoje \u2013 antradien\u012f atlik\u0117jas koncertavo Vokietijos sostin\u0117je Berlyne. Bir\u017eelio 16 d. brit\u0173 muzikantas pirm\u0105 kart\u0105 sve\u010diuosis m\u016bs\u0173 \u0161alyje \u2013 JP Cooper yra viena pagrindini\u0173 festivalio \u201eSummer In The City\u201c \u017evaig\u017ed\u017ei\u0173.", "Festivalyje \u201eSummer In The City\u201c taip pat koncertuos Norvegijos elektronin\u0117s muzikos legenda \u201eRoyksopp\u201c, did\u017eiausia Estijos \u0161oki\u0173 muzikos viltis Noep, populiarusis \u201eDaddy Was A Milkman\u201c ir s\u0117kmingai debiutav\u0119s \u201eSolo ansamblis\u201c."], "date": ["2017 m. gegu\u017e\u0117s 12 d. 12:02"], "id": "74628020"},
{"url": "http://www.delfi.lt/veidai/muzika/prie-seimo-rengiamame-koncerte-pries-siulomus-ivesti-naujus-draudimus-burys-ryskiausiu-atlikeju.d?id=74628100", "title": ["Prie Seimo rengiamame koncerte prie\u0161 si\u016blomus \u012fvesti naujus draudimus - b\u016brys ry\u0161kiausi\u0173 atlik\u0117j\u0173"], "text": ["Koncerte u\u017e laisv\u0119 rinktis, prisiimti atsakomyb\u0119 ir spr\u0119sti patiems pasisakys kult\u016bros atstovai, festivali\u0173 ir koncert\u0173 organizatoriai, taip pat visuomen\u0117s veik\u0117jai. Tikimasi sulaukti ir politik\u0173 palaikymo.", "Vieni pirm\u0173j\u0173 prie koncerto prisijung\u0117 grup\u0117s \u201eG&G Sindikatas\u201d ir \u201eBix\u201c. Pastarosios grup\u0117s lyderis Saulius Urbonavi\u010dius \u2013 Samas kalb\u0117jo, kad rokas nugriov\u0117 ne vien\u0105 vald\u017ei\u0105: \u201eManau, kad jokia vald\u017eia nepasieks joki\u0173 rezultat\u0173, jei nesikalb\u0117s su savo pilie\u010diais. O \u0161iandien viskas vyksta kitaip \u2013 ka\u017ek\u0105 ka\u017ekas susitar\u0117, ka\u017ek\u0105 i\u0161met\u0117 \u012f vie\u0161\u0105 erdv\u0119, susprogdino granat\u0105 ir paskui visi ai\u0161kinasi, k\u0105 draus, o ko ne. Kas laukia toliau? I\u0161sivaik\u0161\u010diojusi Lietuva ir nepatenkinti \u017emon\u0117s, nes su jais elgiamasi kaip su karv\u0117mis\u201c.", "Muzikantas sako, kad jis yra gyvas pavyzdys, kaip galima gyventi kitaip, kadangi alkoholio nevartoja jau 11 met\u0173. Ta\u010diau S. Urbonavi\u010dius-Samas nieko neturi prie\u0161 \u017emones, kult\u016bringai vartojan\u010dius alkohol\u012f, ir pasisako u\u017e asmenin\u012f kiekvieno pasirinkim\u0105.", "Koncerto organizatoriai jau prane\u0161\u0117 ir daugiau atlik\u0117j\u0173, prisijungsian\u010di\u0173 prie taikaus koncerto. Tarp toki\u0173 \u2013 grup\u0117s \u201eBaltasis Kiras\u201c, \u201eSolo ansamblis\u201c ir \u201eThe Station\u201c. Koncerte ant scenos lips ir atlik\u0117jas Benas Aleksandravi\u010dius - ba., jau anks\u010diau grie\u017etai pasisak\u0119s prie\u0161 valdan\u010di\u0173j\u0173 si\u016blomas neadekva\u010dias priemones kaip ma\u017einti alkoholio prieinamum\u0105. U\u017e laisv\u0119 rinktis ir spr\u0119sti patiems dainuos bei speciali\u0105 dain\u0105 pristatys Vidas Bareikis, pasirodym\u0105 surengs ir Leon Somov su Jazzu.", "Organizatoriai primena, kad \u201eLaisv\u0117 rokenrolui\u201c \u2013 taikus koncertas, tod\u0117l pra\u0161oma vis\u0173 dalyvi\u0173 laikytis tvarkos bei nesine\u0161ti alkoholini\u0173 g\u0117rim\u0173: \u201e\u0160iame koncerte mes renkam\u0117s linksmintis be alkoholio, nes vis dar turime laisv\u0119 rinktis. Parodykime, kad mokame \u0161v\u0119sti atsakingai!\u201d.", "Gegu\u017e\u0117s 16 d. nuo 16 valandos ateik ir tu \u012f Nepriklausomyb\u0117s aik\u0161t\u0119 (prie Seimo) Vilniuje ir kartu garsiai pasakykime, kad mes esame u\u017e laisv\u0119!"], "date": ["2017 m. gegu\u017e\u0117s 12 d. 12:07"], "id": "74628100"},
{"url": "http://www.delfi.lt/veidai/muzika/grupes-griby-koncerte-netilpo-visi-norintys-minioje-selo-ir-zinomi-lietuvos-zmones.d?id=74636322", "title": ["Grup\u0117s \u201eGriby\u201c koncerte netilpo visi norintys: minioje \u0161\u0117lo ir \u017einomi Lietuvos \u017emon\u0117s"], "text": [], "date": ["2017 m. gegu\u017e\u0117s 14 d. 13:34"], "id": "74636322"},
{"url": "http://www.delfi.lt/veidai/muzika/didziausias-techno-muzikos-festivalis-baltijos-salyse-into-the-valley-vyks-unikalioje-estijos-vietoje.d?id=74643650", "title": ["Did\u017eiausias techno muzikos festivalis Baltijos \u0161alyse \u201eInto the valley\u201c vyks unikalioje Estijos vietoje"], "text": ["Jau tre\u010dius metus vykstantis festivalis pirmus kartus vyko ne Estijoje, o \u0160vedijoje, Dalhalla klin\u010di\u0173 karjere. Nors \u0161ved\u0173 organizatoriai \u201eMusic Goes Further\u201c ir pamilo gimtojo kra\u0161to Ratviko mi\u0161k\u0173 apylinkes, ta\u010diau suprato, kad festivalis privalo pl\u0117stis, jam reikia naujos, didesn\u0117s vietos.", "\u201eKai pirm\u0105 kart\u0105 pama\u010diau Rummu karjer\u0105 i\u0161 karto supratau, kokie atlik\u0117jai \u010dia tiks labiausiai. Gamta, pastatai, apylink\u0117s ir skambanti muzika \u2013 viskas susilies \u012f neatsiejam\u0105, nepamir\u0161tam\u0105 potyr\u012f\u201c, \u2013 sako Mattias Hedlund.", "Beveik prie\u0161 90 met\u0173 Rummu apylink\u0117se buvo prad\u0117ta kalkakmenio ir marmuro kasyba, o \u0161alia karjero, siekiant u\u017etikrinti nemokam\u0105 darbo j\u0117g\u0105, sovietai pastat\u0117 Murru kal\u0117jim\u0105. Ta\u010diau 1991 m., po Soviet\u0173 S\u0105jungos gri\u016bties, karjero ir \u012fkalinimo vietos darbas sustojo. Dal\u012f kasyklos \u012frengim\u0173, pagalbini\u0173 pastat\u0173 ir kal\u0117jimo teritorijos aps\u0117m\u0117 \u017eydras vanduo taip suformuodamas i\u0161skirtin\u012f land\u0161aft\u0105, traukiant\u012f nardytojus, apleist\u0173 vietovi\u0173 tyrin\u0117tojus, fotografus bei film\u0173 k\u016br\u0117jus.", "Sklinda gandai, kad Murru kal\u0117jimas gars\u0117jo savo grie\u017etumu, bet festivalio organizatoriai \u012fsitikin\u0119, kad \u010dia skamb\u0117sianti muzika gali suformuoti nauj\u0105, \u0161viesi\u0105 istorij\u0105. \u201eVisi, kam patinka lengvas, o kartais \u0161iek tiek grie\u017etesnis house (red. musikos \u017eanras), gal\u0117s m\u0117gautis papl\u016bdimio erdve ir kri\u0161tolo tyrum\u0105 primenan\u010diu karjero e\u017eeru. O tie, kurie atvyks pasinerti \u012f Detroit techno (red.muzikos \u017eanras) skambesius, gal\u0117s laik\u0105 leisti gamyklos erdv\u0117je. Taip pat \u010dia prieglobst\u012f ras briti\u0161ko ir voki\u0161ko techno skambesio melomanai. Tad tikiu, kad niekas neliks nusivyl\u0119s\u201c, \u2013 pasakoja organizatorius Mattias.", "O paklausyti tikrai bus k\u0105, nes viename festivalyje gros net 69 atlik\u0117jai, tarp kuri\u0173 \u2013 gausyb\u0117 pasaulinio lygio \u017evaig\u017edi\u0173: Jeff Mills, KiNK, Regis, R\u00f8dh\u00e5d, Scuba, \u00d8[Phase], Function, Bjarki, Marcel Dettmann, Dixon, The Black Madonna, Recondite, Ricardo Villalobos, Nina Kraviz ir daug kit\u0173.", "Jei ie\u0161kosite ramesnio miego, nakvyn\u0119 bus galima Taline, nes festivalis nutol\u0119s nuo sostin\u0117s 45 km, o tarp miesto ir renginio kursuos specialus mar\u0161rutinis festivalio autobusas. Taip pat nakvyn\u0119 bus galima rinktis ir \u0161alia festivalio \u012frengtame palapini\u0173 miestelyje bei automobilini\u0173 kemperi\u0173 aik\u0161tel\u0117je.", "Festivalis \u201eInto the valley\u201c \u2013 tik prad\u017eia to, k\u0105 suman\u0117", "organizatoriai. \u0160iuo metu jie organizuoja dar du festivalius: \u0160vedijos sostin\u0117je, Stokholme \u201eInto the factory\u201c ir Piet\u0173 Afrikos Respublikos sostin\u0117je, Keiptaune (angl. Cape Town) \u201eInto the casttle\u201c.", "Visus \u0161iuos tris festivalius jungia septyni bendri principai: unikali vieta, i\u0161skirtin\u0117 elektronin\u0117 muzika, \u0161iuolaikin\u0117s technologijos, pa\u017eang\u016bs menai, kokybi\u0161ki bei nepaprasti barai ir maisto virtuv\u0117s, holistin\u0117s visumos bei \u017emoni\u0173 lygyb\u0117s id\u0117jos."], "date": ["2017 m. gegu\u017e\u0117s 15 d. 13:53"], "id": "74643650"},
{"url": "http://www.delfi.lt/veidai/muzika/foje-gerbejai-su-grupes-nariais-vingio-parke-pamines-grupes-issiskyrimo-20-meti.d?id=74645966", "title": ["\u201eFoje\u201c gerb\u0117jai su grup\u0117s nariais Vingio parke pamin\u0117s grup\u0117s i\u0161siskyrimo 20-met\u012f"], "text": ["Renginys Vingio parke, kaip ir 1997-aisiais, prasid\u0117s 20 val. \u010cia susirink\u0119 \u017emon\u0117s gal\u0117s pabendrauti su kolektyvo nariais, pamatyti \u201eFoje\u201c atributikos parod\u0105 ir drauge per\u017ei\u016br\u0117ti paskutin\u012f koncert\u0105.", "1997-\u0173j\u0173 met\u0173 gegu\u017e\u0117s 17 d. \u012fvyk\u0119s \u201eFoje\u201c koncertas \u2013 did\u017eiausias vis\u0173 laik\u0173 Lietuvos grup\u0117s renginys. Paskutinio vilnie\u010di\u0173 pasirodymo sostin\u0117je tada klaus\u0117si daugiau kaip 60 t\u016bkst. \u017emoni\u0173. \u0160io pasiekimo iki \u0161iol n\u0117ra pavyk\u0119 pakartoti n\u0117 vienai Lietuvos grupei.", "Vienos populiariausi\u0173 Lietuvos grupi\u0173 gyvenimas prasid\u0117jo daugiau kaip prie\u0161 33 metus Antakalnio vidurin\u0117je mokykloje. \u010cia ", " drauge su bendramin\u010diais suk\u016br\u0117 grup\u0119 \u201eSunki muzika\u201c, kuri neilgai trukus buvo pavadinta \u201eFoje\u201c. Per 14 savo gyvavimo met\u0173 kultinis \u0161alies kolektyvas i\u0161leido 9 studijinius, 3 koncertinius ir kelis geriausi\u0173 dain\u0173 albumus.", "\u201eFoje\u201d laim\u0117jo visus \u012fmanomus to meto muzikinius apdovanojimus. Iki \u0161iol oficialiai yra parduota daugiau kaip 100 000 \u0161ios grup\u0117s album\u0173 kopij\u0173 - tai yra vienas geriausi\u0173 vis\u0173 laik\u0173 rezultat\u0173 Lietuvoje.", "I\u0161sivaik\u0161\u010diojus \u201eFoje\u201c, id\u0117jinis grup\u0117s lyderis Andrius Mamontovas ir toliau i\u0161liko aktyvus \u0161alies muzikin\u0117s scenos dalyvis. Gruod\u017eio m\u0117nes\u012f savo 50-me\u010dio koncert\u0105 \u201eSiemens arenoje\u201c surengsiantis atlik\u0117jas per savo muzikin\u0119 karjer\u0105 i\u0161leido 13 studijini\u0173 solini\u0173 album\u0173 ir peln\u0117 dar 21 muzikin\u012f apdovanojim\u0105."], "date": ["2017 m. gegu\u017e\u0117s 15 d. 15:27"], "id": "74645966"},
{"url": "http://www.delfi.lt/veidai/muzika/taikus-koncertas-uz-laisve-rokenrolui-tiesiogiai-per-delfi-tv.d?id=74646544", "title": ["Taikus koncertas u\u017e laisv\u0119 rokenrolui - tiesiogiai per DELFI TV"], "text": ["Renginio organizatori\u0173 ir dalyvi\u0173 tikslas \u2013 garsiai kartu pasakyti Seimo nariams ir Vyriausyb\u0117s atstovams, kad visuomen\u0117 moka \u0161v\u0119sti atsakingai ir nenori nauj\u0173 draudim\u0173.", "\u201eLaisv\u0119 Rokenrolui\u201c palaiko sporto, kult\u016bros, muzikos pasaulio atstovai, rengini\u0173 organizatoriai bei Pasaulio lietuvi\u0173 jaunimo s\u0105junga. \u017dinut\u0117 ai\u0161ki: \u201eMes norime dar kart\u0105 vald\u017eios atstovams pasakyti \u2013 a\u010di\u016b, nereikia. Susitvarkysime patys. J\u016bs\u0173 visagalis r\u016bpestis jaudina, bet j\u016bs apsirikote su adresatu. R\u016bpinkit\u0117s ver\u010diau tais, kurie nebegali ir nebenori patys savimi pasir\u016bpinti. Neki\u0161kit nag\u0173 prie m\u016bs\u0173 festivali\u0173, negadinkit vasaros, nepan\u010diokit rokenrolo. O jeigu nesusitarsim, pa\u017eadam, grosim tol, kol pasigail\u0117sit turintys ausis. Nes m\u016bs\u0173 tikrai neu\u017e\u010diaupsit. #Laisv\u0117Rokenrolui!\u201c, - ra\u0161o renginio organizatoriai.", "Organizatoriai taip pat primena, kad \u201eLaisv\u0117 rokenrolui\u201c \u2013 taikus ", ", tod\u0117l pra\u0161oma vis\u0173 dalyvi\u0173 laikytis tvarkos bei nesine\u0161ti alkoholini\u0173 g\u0117rim\u0173: \u201e\u0160iame koncerte mes renkam\u0117s linksmintis be alkoholio, nes vis dar turime laisv\u0119 rinktis. Parodykime, kad mokame \u0161v\u0119sti atsakingai!\u201d.", "Analogi\u0161kas renginys vyks Kaune prie \u201eGargaro\u201c (prad\u017eia 20 val.)."], "date": ["2017 m. gegu\u017e\u0117s 15 d. 16:25"], "id": "74646544"},
{"url": "http://www.delfi.lt/veidai/muzika/alice-cooper-grupe-koncertavo-su-originalios-sudeties-muzikantais.d?id=74650786", "title": ["Alice Cooper grup\u0117 koncertavo su originalios sud\u0117ties muzikantais"], "text": ["\u012esp\u016bdingas pasirodymas vyko \u201eTennessee Performing Arts Center's Andrew Jackson Hall\u201c sal\u0117je, kur grup\u0117s pirmosios sud\u0117ties muzikantai kartu su Alice Cooper atliko net penkias dainas.", "Kaip ra\u0161oma prane\u0161ime spaudai, sausakim\u0161oje sal\u0117je susirink\u0119 roko gerb\u0117jai \u0161\u0117lo skambant klasika tapusiems hitams \u201eI\u2018m Eighteen\u201c, \u201eBillion Dollars Babies\u201c, \u201eNo More Mr. Nice Guy\u201c, \u201eMuscle Of Love\u201c ir \u201eSchool\u2018s Out\u201c.", "Kartu su grup\u0117s originalios sud\u0117ties muzikantais grojo dabartin\u0117s Alice Cooper grup\u0117s gitaristai Ryanas Roxie ir Tommy Henriksenas, bosistas Chuckas Garricas ir b\u016bgnininkas Glenas Sobelas.", "Alice Cooper \u2013 \u201eScool\u2018s Out\u201c (live)", "Alice Cooper liepos 31 d. surengs vienintel\u012f koncert\u0105 Baltijos \u0161alyse. Jis vyks Trak\u0173 pilyje.", "Alice Cooper koncert\u0105 pristato did\u017eiausias Baltijos \u0161ali\u0173 koncert\u0173 reng\u0117jas \u201eLive Nation Lietuva\u201c, \u0161\u012fmet sostin\u0117je surengsiantis vienos dienos festival\u012f \u201eSummer In The City\u201c su legendiniu norveg\u0173 elektronin\u0117s muzikos duetu \u201eRoyksopp\u201c ir daugeliu kit\u0173 \u017evaig\u017ed\u017ei\u0173; Trak\u0173 pilyje vyksiant\u012f \u201ePink Floyd\u201c muzikos \u0161ou \u201eBrit Floyd\u201c ir lietuvi\u0173 scenos atstovo \u201eDaddy Was A Milkman\u201c koncert\u0105; did\u017eiausi\u0105 met\u0173 \u0161ou \u2013 Robbie Williamso pasirodym\u0105 Vilniaus Vingio parke; Italijos super\u017evaig\u017ed\u0117s Zucchero, amerikie\u010di\u0173 rokeri\u0173 \u201eFuture Islands\u201c ir garsiojo brit\u0173 rokerio Chris Rea koncertus bei legendini\u0173 \u201eQueen\u201c ir Adam Lambert pasirodym\u0105 Kaune."], "date": ["2017 m. gegu\u017e\u0117s 16 d. 08:51"], "id": "74650786"},
{"url": "http://www.delfi.lt/veidai/muzika/naujoje-j-seduikytes-dainoje-ir-fotosesijoje-skaudus-vaikystes-isgyvenimai.d?id=74572616", "title": ["Naujoje J. \u0160eduikyt\u0117s dainoje ir fotosesijoje - skaud\u016bs vaikyst\u0117s i\u0161gyvenimai"], "text": ["\u201e\u0160i daina \u00ac\u2013 albumo \u201eNot Perfect\u201d dalis. \u201eLife is a dance for one\u201d ir naujoji fotosesija man labai svarb\u016bs ir reik\u0161mingi k\u016briniai, kurie \u012fk\u016bnyja nemalonius vaikyst\u0117s prisiminimus. D\u0117l u\u017epl\u016bstan\u010di\u0173 praeities nuotrup\u0173 vis dar nuvertinu save, nesuvaldau kylan\u010di\u0173 jausm\u0173, klaid\u017eioju tarp daugyb\u0117s pasirinkim\u0173\u201d, \u2013 prane\u0161ime spaudai pasakojo Jurga.", "Su gegu\u017e\u0117s 12 d. muzikiniame klube \u201eTamsta\u201d pirm\u0105 kart\u0105 vie\u0161ai album\u0105 \u201eNot Perfect\u201d pristatysian\u010dia Jurga fotosesijoje dalyvavo ir jos dukter\u0117\u010dia Agota.", "\u201eDabar, kai esu mama, atsimenu, kokios brangios b\u016bdavo tos akimirkos, kai artimiausi \u017emon\u0117s skirdavo laiko ir atkreipdavo \u012f mane d\u0117mes\u012f. Matau, koks nelaimingas b\u016bna s\u016bnaus Ado \u017evilgsnis, kada pertraukiu j\u012f, neleisdama papasakoti jam apie svarbius dienos \u012fvykius. B\u016btent d\u0117l to fotosesijoje ir atsirado Agota. Ji \u2013 tas silpnas vaikas, kuris neranda palaikan\u010dios rankos. T\u0105 pa\u017eeid\u017eiam\u0105 b\u016btyb\u0119 savyje ne\u0161iojam\u0117s kiekvienas\u201d, \u2013 sak\u0117 daininink\u0117.", "Atlik\u0117jos dukter\u0117\u010dia \u012fsiam\u017eino ne tik Vaido Jokubausko kurtoje fotosesijoje, bet ir LRT televizijoje filmuotame albumo pristatyme. Koncerto vaizdo \u012fra\u0161\u0105 \u017ei\u016brovai i\u0161vys dar gegu\u017e\u0117s m\u0117nes\u012f.", "Visas naujojo albumo dainas Jurga vadina asmeninio netobulumo atspind\u017eiais.", "\u201eTobulumo siekis aplink yra begalinis. Deja pamir\u0161tame, jog tobulumas tetrunka sekund\u0119 ir dingsta, o mums, netobuliems, reikia mokytis gyventi aplink t\u0105 sekund\u0119. D\u0117l to labai svarbi parama, palaikymas ir pagalba vienas kitam\u201d, \u2013 kalb\u0117jo Jurga.", "Dain\u0105 galite i\u0161girsti \u010dia:"], "date": ["2017 m. gegu\u017e\u0117s  8 d. 09:07"], "id": "74572616"},
{"url": "http://www.delfi.lt/veidai/muzika/traku-pilyje-didziausias-pasaulyje-pink-floyd-muzikos-sou.d?id=74572714", "title": ["Trak\u0173 pilyje \u2013 did\u017eiausias pasaulyje \u201ePink Floyd\u201c muzikos \u0161ou"], "text": ["Kaip ra\u0161oma organizatori\u0173 prane\u0161ime spaudai, \u0161i\u0105 vasar\u0105 \u201epink\u0173\u201c muzikos gerb\u0117jai pamatys nauj\u0105 \u0161ou, pristatom\u0105 pasaulin\u0117se gastrol\u0117se \u201eImmersion World Tour 2017\u201c. Koncerto data bus patikslinta kiek v\u0117liau.", "\u201eTai buvo vienas \u012fdomiausi\u0173 ir \u012fsp\u016bdingiausi\u0173 rengini\u0173 \u0161i\u0105 vasar\u0105, kurio tikriems melomanams praleisti nevalia. Nepaprastai d\u017eiaugiam\u0117s, kad \u0161\u012f kart\u0105 pavyko susitarti, kad \u201ePink Floyd\u201c muzikos \u0161ou b\u016bt\u0173 pristatytas i\u0161skirtin\u0117je aplinkoje \u2013 Trak\u0173 pilies kieme\u201c, \u2013 sako koncert\u0173 organizatoriaus \u201eLive Nation Lietuva\u201c vadovas Deividas Afarjanc.", "I\u0161traukos i\u0161 \u201ePink Floyd\u201c muzikos \u0161ou \u201eBrit Floyd\u201c:", "Pasaulyje nerasite muzikos gerb\u0117jo, kuris ne\u017einot\u0173 \u201eMoney\u201c, \u201eTime\u201c, \u201eAnother Brick In The Wall Part 2\u201c, \u201eWish You Were Here\u201c ir daugyb\u0117s kit\u0173 vis\u0105 muzikos pasaul\u012f sudrebinusi\u0173 \u201ePink Floyd\u201c dain\u0173. 1965 m. susib\u016brusios brit\u0173 grup\u0117s albumai parduoti daugiau nei 250 milijon\u0173 egzempliori\u0173 tira\u017eu \u2013 daugiau nei \u201eAC/DC\u201c ar \u201eThe Rolling Stones\u201c.", "Grup\u0117s albumas \u201eThe Dark Side Of The Moon\u201c \u2013 vienas geriausiai parduodam\u0173 vis\u0173 laik\u0173 \u012fra\u0161\u0173, JAV perkamiausi\u0173 album\u0173 topuose praleid\u0119s net 741 savait\u0119. Konceptualus albumas \u201eThe Wall\u201c tapo roko gerb\u0117jams puikiai \u017einomo muzikinio filmo pagrindu.", "\u201ePink Floyd\u201c muzikos \u0161ou \u201eBrit Floyd\u201c \u2013 \u201eWish You Were Here\u201c:", "1994 m. spal\u012f pasaulin\u012f koncert\u0173 tur\u0105 baigusi grup\u0117 daugiau nebereng\u0117 gastroli\u0173 ir nebek\u016br\u0117 nauj\u0173 dain\u0173. Paskutinis oficialus \u201ePink Floyd\u201c pasirodymas \u012fvyko 2005 m. surengtame koncerte \u201eLive 8\u201c. Tada po ilgos pertraukos susib\u016br\u0117 klasikin\u0117 grup\u0117s sud\u0117tis \u2013 Davidas Gilmouras, Rogeris Watersas, Nickas Masonas ir Richardas Wrightas.", "Netrukus dainininkas Davidas Gilmouras parei\u0161k\u0117, kad \u201ePink Floyd\u201c daugiau nebekoncertuos. 2008 m. mirus klavi\u0161ininkui Richardui Wrightui, buvo palaidotos ir paskutin\u0117s gerb\u0117j\u0173 viltys, kad grup\u0117 atsikurs. Prie\u0161 dvejus metus i\u0161leistas albumas \u201eThe Endless River\u201c skirtas jo atminimui. \u0160is \u012fra\u0161as tapo vienu geriausiai perkam\u0173 album\u0173 daugelyje \u0161ali\u0173.", "Nepaisant to, norin\u010di\u0173j\u0173 gyvai pajusti \u201ePink Floyd\u201c muzikos gro\u017e\u012f ir pritrenkian\u010di\u0105 pasirodym\u0173 dvasi\u0105 netr\u016bksta. \u0160iandien toki\u0105 galimyb\u0119 suteikia \u201eBrit Floyd\u201c \u2013 kolektyvas, kuris koncertuose stengiasi kuo tiksliau atkurti \u201ePink Floyd\u201c muzik\u0105, estetik\u0105 ir atmosfer\u0105.", "\u201ePink Floyd\u201c muzikos \u0161ou \u201eBrit Floyd\u201c \u2013 \u201eOne of These Days\u201c:", "Daugiau nei 10 muzikos virtuoz\u0173 scenoje iki smulkmen\u0173 tiksliai perteikia \u201ePink Floyd\u201c dain\u0173 skambes\u012f, be to, kiekvien\u0105 k\u016brin\u012f lydi specialios vaizdo projekcijos ir ap\u0161vietimo spektaklis, atkartojantis geriausias pa\u010di\u0173 \u201ePink Floyd\u201c scenines id\u0117jas. 2011 m. Liverpulyje debiutavusi grup\u0117 sulauk\u0117 didelio meloman\u0173 d\u0117mesio. Grup\u0117 kasmet surengia nauj\u0105 pasaulin\u012f tur\u0105 \u2013 jau dabar jos pasirodymai planuojami 2018-iesiems.", "Grup\u0119 feisbuke jau seka 400 t\u016bkst. gerb\u0117j\u0173, \u012f jos \u012fsp\u016bdingus pasirodymus parduota per milijon\u0105 biliet\u0173. Susi\u017eav\u0117ti \u201eBrit Floyd\u201c jau sp\u0117jo ir lietuviai \u2013 grup\u0117 kart\u0105 sureng\u0117 an\u0161lagin\u012f koncert\u0105 Vilniuje ir net dukart drebino did\u017eiausi\u0105 \u0161alyje Kauno \u201e\u017dalgirio\u201c aren\u0105.", "Apie 150 pasirodym\u0173 pasaulin\u012f tur\u0105 pernai surengusi grup\u0117 \u0161\u012fmet \u012f Europ\u0105 gr\u012f\u0161 su nauja gastroli\u0173 programa \u201eImmersion World Tour 2017\u201c. \u0160iuose koncertuose grup\u0117 atliks geriausias per 50 \u201ePink Floyd\u201c karjeros met\u0173 sukurtas dainas \u2013 i\u0161 toki\u0173 roko klasika tapusi\u0173 album\u0173 kaip \u201eThe Dark Side Of The Moon\u201c, \u201eWish You Were Here\u201c, \u201eThe Wall\u201c ir \u201eThe Division Bell\u201c. I\u0161skirtinis d\u0117mesys bus skirtas albumui \u201eAnimals\u201c \u2013 \u0161iemet sukanka 40 met\u0173 nuo jo i\u0161leidimo.", "Kaip \u012fprasta, turui ruo\u0161iamos naujos dekoracijos ir vaizdo projekcijos \u2013 grup\u0117 did\u017eiuodamasi skelbia, kad \u012f naujojo \u0161ou rengim\u0105 investuota per milijon\u0105 JAV doleri\u0173. \u201eTai bus stipriausias ir \u012fsp\u016bdingiausias m\u016bs\u0173 \u0161ou per vis\u0105 istorij\u0105. Yra tiek daug puiki\u0173 \u201ePink Floyd\u201c k\u016brini\u0173, kad nekantraujame \u012f program\u0105 \u012ftraukti dar negrotus, ta\u010diau b\u016btinai atliksime ir visas labiausiai m\u0117gstamas dainas\u201c, \u2013 skelbdamas apie b\u016bsim\u0105 koncert\u0105 Trak\u0173 pilyje, sako grup\u0117s lyderis Damianas Darlingtonas.", "\u201eTai tobulas roko \u0161ou\u201c, \u2013 \u201eBrit Floyd\u201c fenomen\u0105 apib\u016bdina JAV leidinys \u201eLos Angeles Times\u201c.", "\u201ePink Floyd\u201c muzikos \u0161ou \u201eBrit Floyd\u201c pristato did\u017eiausias Baltijos \u0161ali\u0173 koncert\u0173 reng\u0117jas \u201eLive Nation Lietuva\u201c, \u0161\u012fmet sostin\u0117je surengsiantis vienos dienos festival\u012f \u201eSummer In The City\u201c su legendiniu norveg\u0173 elektronin\u0117s muzikos duetu \u201eRoyksopp\u201c ir daugeliu kit\u0173 \u017evaig\u017ed\u017ei\u0173; Trak\u0173 pilyje vienintel\u012f Baltijos \u0161alyse vyksiant\u012f amerikie\u010di\u0173 rokerio Alice Cooper koncert\u0105; lietuvi\u0173 scenos atstovo \u201eDaddy Was A Milkman\u201c koncert\u0105; did\u017eiausi\u0105 met\u0173 \u0161ou \u2013 Robbie Williamso pasirodym\u0105 Vilniaus Vingio parke; Italijos super\u017evaig\u017ed\u0117s Zucchero, amerikie\u010di\u0173 rokeri\u0173 \u201eFuture Islands\u201c ir garsiojo brit\u0173 rokerio Chris Rea koncertus bei legendini\u0173 \u201eQueen\u201c ir Adam Lambert pasirodym\u0105 Kaune."], "date": ["2017 m. gegu\u017e\u0117s  8 d. 09:14"], "id": "74572714"},
{"url": "http://www.delfi.lt/veidai/muzika/grupe-man-go-suskambo-naujai-neiprasta-daina-papuose-neiprasta-fotosesija.d?id=74580756", "title": ["Grup\u0117 \u201eMan-go\u201c suskambo naujai: ne\u012fprast\u0105 dain\u0105 papuo\u0161\u0117 ne\u012fprasta fotosesija"], "text": ["Grup\u0117s nar\u0117s pristato ne tik nauj\u0105 dain\u0105, bet ir \u0161vie\u017eiausi\u0105 savo fotosesij\u0105. Vasari\u0161kas nuotraukas \u201eMan-go\u201c pristato kartu su fotografe Laura Kazlauskiene. Iki \u0161iol merginos su \u0161ia fotografe nebuvo dirbusios, ta\u010diau mat\u0117 ir m\u0117go jos darbus. Grup\u0117 \u012fsitikinusi, jog fotosesija puikiai pavyko ir maloniai nud\u017eiugins gerb\u0117jus vasari\u0161kais vaizdais i\u0161 Klaip\u0117dos paj\u016brio, ra\u0161oma grup\u0117s prane\u0161ime spaudai.", "\u201eMan-go\u201c nestovi vietoje ir tai \u012frodo naujausias k\u016brinys \u201eSustabdykim laik\u0105\u201c. \u0160\u012f kart\u0105 merginoms nor\u0117josi kiek kitokio skambesio, tad k\u016brinyje atsirado iki \u0161iol buvusioms dainoms neb\u016bding\u0173 gitaros gars\u0173, suteikian\u010di\u0173 dainai originalumo.", "Taip jau sutapo, kad jau antr\u0105 kart\u0105 naujausia mergin\u0173 daina publikai pirm\u0105 kart\u0105 bus pristatyta ne kur kitur, o Norvegijoje. \u0160ioje \u0161alyje buvo pristatytas ir paskutinis naujausias mergin\u0173 k\u016brinys. Gegu\u017e\u0117s 12 d. \u201eMan-go\u201c koncertuos Bergene, o gegu\u017e\u0117s 13 d. Stavangeryje.", "Merginos tikisi ne tik nud\u017eiuginti savo gerb\u0117jus Norvegijoje, bet ir prisid\u0117ti prie Lietuvos atstov\u0173 palaikymo \u201eEurovizijoje\u201c. Grup\u0117s nar\u0117s tikisi, jog u\u017esienio lietuviai nepagail\u0117s bals\u0173 ketvirtadienio pusfinalyje pasirodysiantiems \u201eFusedmarc\u201c ir tikisi, jog balsuoti jau \u0161e\u0161tadienio finale koncerto metu gal\u0117s paraginti visus Norvegijos lietuvius ir j\u0173 draugus."], "date": ["2017 m. gegu\u017e\u0117s  8 d. 15:27"], "id": "74580756"},
{"url": "http://www.delfi.lt/veidai/muzika/positivus-festivalis-iesko-tinklarastininku-ir-vaizdarastininku.d?id=74583770", "title": ["\u201ePositivus\u201c festivalis ie\u0161ko tinklara\u0161tinink\u0173 ir vaizdara\u0161tinink\u0173"], "text": ["\u0160iais metais festivalyje ypa\u010d laukiami tinklara\u0161tininkai ir vaizdara\u0161tininkai, taip pat ra\u0161antys socialiniuose tinklalapiuose.", "Festivalio metu visi akredituotieji \u017einiasklaidos atstovai tur\u0117s leidim\u0105 lankytis \u201eMedia zonoje\u201c, kur vyks susitikimai su dalyviais, spaudos konferencijos, interviu.", "Tik akredituotieji \u017einiasklaidos atstovai tur\u0117s galimyb\u0119 fotografuoti ir filmuoti festivalio teritorijoje.", "Leidim\u0173 skai\u010dius tinklara\u0161tininkams ir vaizdara\u0161tininkams ribotas.", "Organizatoriai ie\u0161ko autori\u0173 su originaliu, nauju po\u017ei\u016briu. Vertindami pretendentus jie atsi\u017evelgs \u012f auditorijos skai\u010di\u0173, profesionalum\u0105, turin\u012f, tiksl\u0173 apra\u0161ym\u0105, straipsnius prie\u0161, per ir po festivalio.", "Pra\u0161ymus akreditacijoms tinklara\u0161tininkams ir vaizdara\u0161tininkams galima teikti iki 2017 m. bir\u017eelio 1 d. jei norite teikti pra\u0161ym\u0105, u\u017epildykite anket\u0105 festivalio puslapyje.", "Pagrindin\u0117je festivalio scenoje koncertuos \u201ePixies\u201c, Ellie Goulding ir \u201eAlt-J\u201c. O taip pat pamatysime \u201eThe Lumineers\u201c, Rae Sremmurd, Jose Gonzalezas, \u201eMaximo Park\u201c, Kamasi Washingtonas, \u201eMew\u201c, \u201eAustra\u201c, \u201eRhye\u201c, JP Cooperis, \u201eL.A. Salami\u201c, \u201eCigarettes After Sex\u201c, \u201eNothing But Thieves\u201c, \u201eTrad.Attack!\u201c, Margaret Glaspy, Julia Jacklin, Eska, latvi\u0173 grup\u0117s ir atlik\u0117jai \u2013 \u201eSatellites LV\u201c, \u201eDzelzs Vilks\u201c, Raimondass Tigulass ir \u201eMoonlight Sound Design\u201c, \u201eDagamba\u201c, \u201ePienvedeja piedzivojumi\u201c, \u201eBandmaster\u201c, MESA, \u201eFakts\u201c, \u201eEdavardi\u201c, \u201eSingap\u016bras Satins\u201c ir kitus.", "Greitai bus paskelbta ir daugiau atlik\u0117j\u0173.", "Akimirkos i\u0161 jau pra\u016b\u017eusi\u0173 festivali\u0173:"], "date": ["2017 m. gegu\u017e\u0117s  8 d. 17:31"], "id": "74583770"},
{"url": "http://www.delfi.lt/veidai/muzika/lietuvoje-pirma-karta-koncertuos-hitu-1234-ir-i-feel-it-all-atlikeja-feist.d?id=74589822", "title": ["Lietuvoje pirm\u0105 kart\u0105 koncertuos hit\u0173 \u201e1234\u201c ir \u201eI feel it all\u201c atlik\u0117ja Feist"], "text": ["Artist\u0173 \u0161eimoje gimusi daininink\u0117 Leslie Feist scenoje \u2013 ne naujok\u0117. Indie pop muzikos \u017eanro atlik\u0117ja per savo karjer\u0105 klausytojams dovanojo keturis studijinius albumus, o baland\u017eio 28 d. po \u0161e\u0161eri\u0173 met\u0173 pertraukos pristat\u0117 ilgai laukt\u0105 naujausi\u0105 savo darb\u0105 \u201ePleasure\u201c.", "Trak\u0173 pilyje vyksian\u010diame koncerte susirink\u0119 i\u0161girs ne tik gerai \u017einomus atlik\u0117jos k\u016brinius bet ir naujas, k\u0105 tik pasaul\u012f i\u0161vydusias ir jau pasaulio radijo top\u0173 vir\u0161\u016bnes sp\u0117jusias u\u017ekariauti dainas.", "Feist muzik\u0105 pasaulis i\u0161girdo dar 1999 m., i\u0161\u0117jus jos debiutiniam albumui \u201eMonarch\u201c. \u0160is darbas pristat\u0117 j\u0105 kaip solo atlik\u0117j\u0105, kurios dainas lydi \u017eavesio aura, ir atv\u0117r\u0117 kelius naujiems i\u0161\u0161\u016bkiams. Prie \u0161io ir kit\u0173 album\u0173 prisid\u0117jo ir garsus kompozitorius, pianistas \u201eGrammy\u201c laim\u0117tojas ir ilgametis muzikant\u0117s bendra\u017eygis Chilly Gonzales.", "Aksominio balso savinink\u0117 su antruoju albumu \u201eLet It Die\u201c triumfavo dviejose amerikie\u010di\u0173 \u201eGrammy\u201c prilygstantiems Kanados muzikos industrijos apdovanojim\u0173 \u201eJuno\u201c kategorijose \u2013 Geriausios naujos atlik\u0117jos bei Geriausio alternatyvaus roko albumo. \u201eLet It Die\u201c tapo platininiu Kanadoje ir auksiniu Pranc\u016bzijoje.", "Feist netrukus persik\u0117l\u0117 gyventi \u012f Pary\u017ei\u0173, bendradarbiavo su norveg\u0173 duetu \u201eKings of Convenience\u201c bei \u017eymia pranc\u016bz\u0173 vokaliste Jane Birkin.", "Vis d\u0117lto, atlik\u0117jos populiarumo vir\u0161\u016bne galima laikyti tre\u010di\u0105j\u012f jos album\u0105 \u201eThe Reminder\u201c, su kuriuo at\u0117jo ir netik\u0117ta pasaulin\u0117 \u0161lov\u0117. Prie\u0161 de\u0161imtmet\u012f pasirod\u017eiusiame albume skamba ir lig \u0161iol \u017einomi hitai \u201e1234\u201c, \u201eI feel it all\u201c bei \u201eMy moon my man\u201c. B\u016btent \u0161iame albume \u012fra\u0161ytas ir atlik\u0117jos k\u016brinys \u201eLimit to your love\u201c, pla\u010diai i\u0161populiar\u0117j\u0119s j\u012f perdainavus brit\u0173 atlik\u0117jui James Blake.", "S\u0117kmingiausias \u0161io albumo singlas \u201e1234\u201c i\u0161 prad\u017ei\u0173 buvo skirtas iPod nano reklamai, ta\u010diau netik\u0117tai Amerikoje pakilo \u012f a\u0161tunt\u0105j\u0105 viet\u0105, kas tuomet buvo labai ne\u012fprasta indie rock \u017eanro muzikai. \u017durnalas \u201eTime\u201c \u012fvardijo \u0161i\u0105 dain\u0105 kaip vien\u0105 i\u0161 Top 10 dain\u0173, para\u0161yt\u0173 2007 m.", "Feist gyvenimas po \u0161io albumo tiesiog apsivert\u0117. Roko grup\u0117se u\u017eaugusi\u0105 atlik\u0117j\u0105 prad\u0117jo garbinti JAV \u017einiasklaida, dainininkei atsiv\u0117r\u0117 did\u017eiausios pasaulio scenos, ji buvo nominuota keturiems \u201eGrammy\u201c apdovanojimams, o jos dainos prad\u0117jo skamb\u0117ti filmuose ir serialuose. 2007 m. bir\u017eel\u012f Feist papuo\u0161\u0117 \u201ethe New York Times\u201c meno skilties vir\u0161el\u012f.", "\u201eThe Reminder\u201c albumas JAV tapo auksiniu, pasaulyje buvo parduota daugiau nei milijonas \u0161io albumo kopij\u0173, o \u201eJuno\u201c apdovanojimuose jis buvo pripa\u017eintas Geriausiu met\u0173 albumu ir Met\u0173 Pop albumu, o daina \u201e1234\u201c \u2013 Met\u0173 singlu.", "Pa\u010diai atlik\u0117jai toks s\u0117km\u0117s \u0161uolis buvo lyg lietus i\u0161 giedro dangaus. Visgi, jos d\u0117mesio centre visuomet buvo muzika, auditorija ir klausytojai.", "Sugr\u012f\u017eus k\u016brybin\u0117ms m\u016bzoms, 2011-aisiais Feist i\u0161leido album\u0105 \u201eMetals\u201c, kur\u012f gerai \u012fvertino ir klausytojai, ir kritikai, nors jame daininink\u0117 \u0161iek tiek nutolo nuo ankstesniam albumui b\u016bdingo saldumo. 2012 m. \u201eMetals\u201c albumas gavo svarb\u0173 Kanados apdovanojim\u0105 \u201ePolaris Music Prize\u201c. Feist buvo pirmoji moteris, pelniusi \u0161\u012f apdovanojim\u0105.", "\u0160iais metais 41-eri\u0173 atlik\u0117ja po ilgos \u0161e\u0161eri\u0173 met\u0173 pertraukos gr\u012f\u017eta \u012f scen\u0105 su naujausiu savo darbu \u201ePleasure\u201c. Anot daugiau nei du de\u0161imtme\u010dius studijoje ir kelyje praleidusios Leslie Feist, \u0161is tylos laikas buvo skirtas atsikv\u0117pti bei suprasti, ko tr\u016bksta jos gyvenime ir muzikoje.", "Naujasis albumas tai grei\u010diau ne dar vienas skyrius Feist k\u016bryboje, bet atskira istorija \u2013 albume atsispind\u0117s atlik\u0117jos atotr\u016bkis nuo ankstesni\u0173 darb\u0173. 11 albumo dain\u0173 atskleis daininink\u0117s \u017evilgsn\u012f, analizuojant\u012f jos gyvenim\u0105 iki \u0161iol bei atspind\u0117s tolimesn\u0119 k\u016br\u0117jos ateities vizij\u0105.", "Stebinti m\u0117gstanti atlik\u0117ja \u201ePleasure\u201c i\u0161leido ir nostalgija alsuojan\u010diame formate \u2013 kaset\u0117je, kuri\u0105 \u017ead\u0117jo atsi\u0173sti i\u0161 anksto album\u0105 u\u017esisakiusiems fanams.", "Nors albume daugiausiai tik Feist k\u016bryba, \u201eCentury\u201c dainoje klausytojai i\u0161girs ir brit\u0173 grup\u0117s \u201ePulp\u201c vokalist\u0105 Jarvis\u0105 Cocker\u012f, kuris prisid\u0117jo ir prie dainos k\u016brimo.", "Atlik\u0117ja savo turo koncertuose jau planuoja tam tikr\u0105 nuoseklum\u0105 \u2013 i\u0161 prad\u017ei\u0173 \u017eada atlikti dainas i\u0161 savo naujojo albumo, o tuomet klausytojus d\u017eiugins ir visiems gerai \u017einomais hitais."], "date": ["2017 m. gegu\u017e\u0117s  9 d. 11:34"], "id": "74589822"},
{"url": "http://www.delfi.lt/veidai/muzika/galapagai-2017-pristato-pirmaji-lietuvisku-zvaigzdziu-desimtuka.d?id=74590162", "title": ["\u201eGalapagai 2017\u201c pristato pirm\u0105j\u012f lietuvi\u0161k\u0173 \u017evaig\u017ed\u017ei\u0173 de\u0161imtuk\u0105"], "text": ["Duetui \u201eLeon Somov & Jazzu\u201c, i\u0161leidusiam 7 studijinius albumus ir laim\u0117jusiam begal\u0119 apdovanojim\u0173, jokio pristatymo nebereikia: publika \u012f j\u0173 areninius koncertus eina per pusmet\u012f dukart. O dabar visiems bus gera proga drauge traukti hitus po atviru dangumi festivalyje \u201eGalapagai 2017\u201c, \u012f kur\u012f \u201eLeon Somov & Jazzu\u201c visada gr\u012f\u017eta su malonumu.", "Nepamir\u0161tami ir tie festivalio vakarai, kuriuose koncertavo \u201eLilas ir Innomine\u201c. Ir \u0161tai \u0161ie reperiai gr\u012f\u017eta! 2016-\u0173j\u0173 Rio olimpiados oficial\u0173 himn\u0105 Lietuvos rinktinei suk\u016br\u0119, 3 auksinius singlus ir auksin\u012f album\u0105 subrandin\u0119, 7000 \u017emoni\u0173 Kauno \u201e\u017dalgirio\u201c arenoje ir 9000 Vilniaus \u201eSiemens\u201c arenoje surink\u0119 \u201eLilas ir Innomine\u201c bus tai, d\u0117l ko verta viet\u0105 prie scenos u\u017esiimti kuo anks\u010diau.", "Dar vieno ypatingo pasirodymo bus galima tik\u0117tis i\u0161 \u201eBeissoul & Einius\u201c \u2013 ateities ir laisv\u0117s vizionieri\u0173, stiliaus ikon\u0173, ateivi\u0173 i\u0161 kitos planetos, kaip jie neretai vadinami. Mai\u0161ydami elektronik\u0105, soul stiliaus vokal\u0105 ir tik jiems vieniems b\u016bding\u0105 \u0161oki\u0173 muzikos skambes\u012f, \u201eBeissoul & Einius\u201c u\u017eburia ir nepaprastai dr\u0105siu bei ry\u0161kiu, visus socialinius standartus lau\u017ean\u010diu sceniniu \u012fvaizd\u017eiu, kuriuo \u017eavisi elitini\u0173 pasaulio mados \u017eurnal\u0173 redaktoriai, o Vilniaus vyr\u0173 mados savait\u0117je juos i\u0161rinko met\u0173 stilingiausiais. \u201eBe kita ko, \u201eGalapagai\u201c bus vienintelis festivalis Lietuvoje \u0161i\u0105 vasar\u0105, kuriame mes koncertuosime\u201c, \u2013 pabr\u0117\u017eia \u201eBeissoul & Einius\u201c.", "Greitai i\u0161gars\u0117j\u0119s ir vis\u0173 post-punk muzikos fan\u0173 pam\u0117gtas \u201eSolo Ansamblis\u201c \u0161iuolaikin\u0117s lietuvi\u0161kos muzikos platformoje i\u0161siskiria elektra pulsuojan\u010diais, lo-fi bei gyv\u0173 instrument\u0173 skambesiu persidengian\u010diais garsais, \u012f kuriuos \u012fpinami vidine patirtimi ir asmenine filosofija pagr\u012fsti lietuvi\u0161ki tekstai. \u201eGalapaguose sukursime garso ir \u0161viesos spektakl\u012f\u201c, \u2013 \u017eada grup\u0117s nariai. D\u016bmai, tamsa, mistika ir nauji k\u016briniai \u2013 \u0161ie rakta\u017eod\u017eiai geriausiai \u012fvardina tai, kaip atrodys \u201eSolo Ansamblio\u201c pasirodymas festivalyje.", "Tie, kas \u0161i\u0105 savait\u0119 gyvena did\u017eiosios Kijevo \u201eEurovizijos\u201c ritmu ir seka visas naujienas, gal\u0117s pasid\u017eiaugti, kad \u201eFusedmarc\u201c, gegu\u017e\u0117s 11-\u0105j\u0105 ir, tik\u0117tina, 13-\u0105j\u0105 dien\u0105 garbingai atstovausiantys Lietuv\u0105 \u0161iame beproti\u0161ko mastelio konkurse, liepos paskutin\u012f savaitgal\u012f nusispirs batus \u201eGalapaguose\u201c ir koncertuos festivalio scenoje. Bus gera proga i\u0161girsti dar daugiau \u0161io dueto dain\u0173, ne tik \u201eRain of Revolution\u201c!", "Festivalio atlik\u0117j\u0173 gretose \u2013 ir \u201eSaul\u0117s klio\u0161o\u201c vokalist\u0117 Just\u0117 Starinskait\u0117, \u0161\u012fkart atliksianti solin\u0119 program\u0105. \u201eAr\u010diau nei arti\u201c \u2013 jau tre\u010dioji gerb\u0117jams pristatyta daina, 2017 metais papuo\u0161ianti pirm\u0105j\u012f J. Starinskait\u0117s solin\u012f album\u0105. Atlik\u0117ja tyliai i\u0161duoda, jog \u0161is albumas \u2013 svarbiausias jos tikslas, kuriam pasiekti Just\u0117 sutelk\u0117 stipri\u0105 profesional\u0173 komand\u0105. \u201eDarau visk\u0105, kad \u0161is k\u016brinys gimt\u0173 kupinas spalvingos muzikos, tikr\u0173 jausm\u0173 ir i\u0161gyvenim\u0173\u201c, \u2013 atvirauja vokalist\u0117. Just\u0117 taip pat prasitar\u0117, jog iki festivalio bus i\u0161leista dar viena nauja daina.", "Vidas Bareikis, pasileid\u0119s \u012f savo \u201eAuksin\u012f tur\u0105\u201c per Lietuv\u0105, subrandino daugyb\u0119 kosmini\u0173 id\u0117j\u0173, kai kurias jau \u012fgyvendino, i\u0161m\u0117gino su klausytojais. \u201eGalapaguose\u201c jis planuoja pasirodyti kartu su pu\u010diamaisiais ir dviem b\u016bgnininkais. \u201ePer 23 koncertus sp\u0117jau visk\u0105 nugludinti, bet pa\u017eadu ir nauj\u0173 dain\u0173 i\u0161 b\u016bsimo albumo, prie kurio netrukus prad\u0117siu dirbti\u201c, \u2013 sako Vidas, ir tiems, kurie buvo \u201eGalapaguose\u201c pra\u0117jusiais metais i\u0161kart prie\u0161 akis i\u0161kyla sinchroni\u0161kai judan\u010di\u0173 rank\u0173 mi\u0161kas, o vir\u0161 t\u0173 rank\u0173 \u2013 jis \u2013 gaivali\u0161kasis Bareikis, pur\u0161kiantis ant sav\u0119s vanden\u012f kar\u0161\u010diausi\u0105 rokenrolo akimirk\u0105.", "Mesijus \u2013 dar vienas geid\u017eiamas scenos vardas, elektronin\u0117s muzikos ir avangardinio repo balsas, kurio pasirodymas pernai sutrauk\u0117 tiek daug \u017emoni\u0173, kad d\u0117l pa\u010di\u0173 festivaliautoj\u0173 saugumo teko riboti patekim\u0105 \u012f Cirko palapin\u0119. Neveltui Mesijaus biografijoje ra\u0161oma, kad jo koncert\u0173 metu geriau auga palm\u0117s, grei\u010diau gyja \u017eaizdos ir l\u0117t\u0117ja sen\u0117jimo procesas. \u0160\u012fkart \u201eGalapaguose\u201c vyksian\u010dio i\u0161skirtinio pasirodymo metu bus i\u0161transliuoti geriausi gabalai i\u0161 penki\u0173 pastar\u0173j\u0173 album\u0173, tod\u0117l poveikis bus dar labiau pastebimas.", "Smagu ir tai, kad \u0161iemet \u201eGalapaguose\u201c koncertuos unikalioji Alina Orlova, retai besilankanti masiniuose renginiuose. Atlik\u0117ja ne kart\u0105 teig\u0117, kad ji negali groti bet kur \u2013 supanti atmosfera jai yra labai svarbi. Tod\u0117l faktas, kad Alina pasirodys \u0161iame festivalyje, yra daugiau nei i\u0161kalbingas.", "Na, ir paskutinis pirmojo festivalio dalyvi\u0173 de\u0161imtuko herojus \u2013 M.A.M.A 2016 geriausio met\u0173 k\u016brinio \u2013 \u201eLietuvos istorijos repas\u201c \u0161lov\u0119 lyg am\u017ein\u0105 tatuiruot\u0119 gav\u0119s \u201e\u0160ventinis Bankuchenas\u201c. Neverta abejoti, kad \u012f festival\u012f jis atsive\u0161 daug ger\u0173 dalyk\u0173 \u2013 ka\u017ek\u0105 tarp batut\u0173, chalvos ir fejerverk\u0173, kuriuos jam b\u016btinai suorganizuos legendiniu tap\u0119s vadybininkas Rolas.", "\u201eGalapagai 2017\u201c \u2013 vienas did\u017eiausi\u0173 ir laukiamiausi\u0173 vasaros festivali\u0173 Lietuvoje, kuris vyks liepos 28-29 dienomis Zarasuose, e\u017eero saloje. Jame taip pat pasirodys Charli XCX, UNKLE Live, DJ Netsky, Tommy Cash ir kiti. Bilietus platina galapagai.lt ir \u201eTiketa\u201c. Gegu\u017e\u0117s 15 dien\u0105 bilietai brangs."], "date": ["2017 m. gegu\u017e\u0117s  9 d. 11:41"], "id": "74590162"},
{"url": "http://www.delfi.lt/veidai/muzika/vilniuje-koncertuosiantys-griby-ant-blakstienu-stato-organizatorius-atskleide-keistus-muzikantu-inorius.d?id=74590760", "title": ["Vilniuje koncertuosiantys \u201eGriby\u201c ant blakstien\u0173 stato organizatorius: atskleid\u0117 keistus muzikant\u0173 \u012fnorius"], "text": ["\u201eJie papra\u0161\u0117 rie\u0161ut\u0173. Penki\u0173 r\u016b\u0161i\u0173 rie\u0161ut\u0173 visur. Jie turi b\u016bti ir automobiliuose, kuriais vyks \u012f koncert\u0105, ir autobusiuke, ir vie\u0161bu\u010dio kambariuose, u\u017ekulisiuose. Dar laukiame s\u0105ra\u0161o i\u0161 j\u0173 vadybinink\u0173, koki\u0173 tiksliai rie\u0161ut\u0173 jie nor\u0117t\u0173. Nors Lietuvoje jie pabus pus\u0119 paros, jie nori gyventi vie\u0161butyje su baseinu ir sporto sale\u201c, - prane\u0161ime spaudai atskleid\u0117 vienas koncerto organizatori\u0173.", "Vie\u0161bu\u010dio, kuriame apsistos vie\u0161nag\u0117s Vilniuje metu, virtuv\u0117s \u0161efas su grup\u0117s nariais i\u0161 anksto derina meniu, kad, \u201eGriby\u201c nariams panor\u0117jus m\u0117gstam\u0173 patiekal\u0173, virtuv\u0117 nepritr\u016bkt\u0173 tam tikr\u0173 produkt\u0173.", "\u201eGriby\u201c komanda taip pat kelia itin auk\u0161tus riekalavimus techninei renginio pusei. Ypatingai daug d\u0117mesio skiriama garso \u012frangai ir ap\u0161vietimui. Aparat\u016bros \u201eMayer Sound\u201c, laikomos viena geriausi\u0173 pasaulyje, kuri bus naudojama koncerto metu, nuoma atsieis tiek, kiek kainuot\u0173 i\u0161sinuomoti vis\u0105 Kauno \u201e\u017dalgirio\u201c aren\u0105. Su tokiais techniniais reikalavimais organizatoriams teko susidurti pirm\u0105 kart\u0105. Mat tokios aparat\u016bros pakakt\u0173 rengiant bet kok\u012f koncert\u0105 didel\u0117je arenoje.", "\u201eLietuvoje neradome, kur gal\u0117tume gauti j\u0173 norimos garso ir ap\u0161vietimo \u012frangos, tod\u0117l teko nuomotis Danijoje. Jei tokia \u012franga \u201eLofte\u201c b\u016bt\u0173 naudojama visu paj\u0117gumu, ka\u017ein, ar \u017emon\u0117s atlaikyt\u0173. Tikim\u0117s, kad bent jau sienos atlaikys. Toki\u0173 \u0161vies\u0173 ir garso, koki\u0173 jie u\u017esipra\u0161\u0117, \u201eLoftas\u201c dar n\u0117ra mat\u0119s. Ir apskritai, tai yra visi\u0161kas kosmosas\u201c, - juokaudami dar daugiau detali\u0173 atskleid\u0117 \u201eGriby\u201c pasirodymo Vilniuje organizatoriai ir prid\u016br\u0117, kad pana\u0161ius techninius reikalavimus kelia grup\u0117 \u201eThe Prodigy\u201c.", "\u201eSilpn\u0173 nerv\u0173 ir plau\u010di\u0173 \u017emon\u0117ms \u0161is koncertas gali b\u016bti pavojingas. \u017demi da\u017eniai rimtai pakutens\u201c, - juokavo organizatoriai.", "Grup\u0117je \u201eGriby\u201c - keturi nariai. \u012e Vilni\u0173 drauge su jais atvyksta ir techninis grup\u0117s personalas \u2013 dar keturi asmenys \u2013 ap\u0161vietimo ir garso operatoriai.", "\u012e Vilni\u0173 \u201eGriby\u201c atvyks koncerto dien\u0105 ir t\u0105 pa\u010di\u0105 dien\u0105 i\u0161vyks. Visai neseniai itin spar\u010diai kylan\u010dios \u017evaig\u017ed\u0117s koncertavo Dubajuje, neilgai trukus ukrainie\u010diai pasirodys ir Rygoje, i\u0161 Latvijos automobiliu atvyks \u012f Vilni\u0173. Po koncerto Lietuvoje \u201eGriby\u201c i\u0161vyks \u012f Sankt Peterburg\u0105.", "\u201eVilniaus laukia did\u017eiulis super\u0161ou. Technika, kuria pasir\u016bpinome, gali labai daug, ta\u010diau kok\u012f siurpriz\u0105 jie paruo\u0161\u0117 kartu su garso, ap\u0161vietimo ir vaizdo technikais, mes patys galime tik \u012fsivaizduoti\u201c, - pasakojo organizatoriai.", "Apie grup\u0119:", "Vos prad\u0117j\u0119 muzikin\u0119 karjer\u0105, \u201eGriby\u201c sulauk\u0117 mil\u017eini\u0161kos \u0161lov\u0117s ir i\u0161skirtinio susidom\u0117jimo. J\u0173 klip\u0173 parodijas \u0117m\u0117 kurti Rusijos \u017evaig\u017ed\u0117s, \u201eYoutube\u201c grup\u0117s k\u016briniai per\u017ei\u016br\u0117ti daugiau nei 100-\u0105 mln. kart\u0173.", "Vos susib\u016br\u0119 ir pristat\u0119 pirm\u0105j\u012f savo k\u016brin\u012f \u201eNamas ant rat\u0173\u201c, \u201eGriby\u201c tiesiog susprogdino socialinius tinklus ir tapo met\u0173 sensacija bei atradimu muzikiniame pasaulyje. Ne\u012ftik\u0117tina energetika, nepakartojamas \u201edraivas\u201c ir ypatinga atmosfera lydi kiekvien\u0105 j\u0173 pasirodym\u0105.", "Prodiuserio teigimu, 2016-\u0173j\u0173 pabaigoje socialiniame tinkle \u201eVkontakte\u201c pristatyta j\u0173 daina \u201eNamas ant rat\u0173\u201c tapo populiariausia, daugiausiai susidom\u0117jimo sulaukusia premjera socialini\u0173 tinkl\u0173 istorijoje.\u2028", "2017-aisiais pristatytas naujausias \u201eGriby\u201c k\u016brinys \u201eTirpstantis ledas\u201c jau per\u017ei\u016br\u0117tas beveik 60 mln. kart\u0173. Ne viena Rusijos garsenyb\u0117 prisid\u0117jo prie ukrainie\u010di\u0173 grup\u0117s populiarumo. Ir socialiniuose tinkluose, ir \u201eYoutube\u201c galima rasti daugyb\u0119 \u201eGriby\u201c klip\u0173 parodij\u0173, kurias suk\u016br\u0117 Rusijos \u017evaig\u017ed\u0117s. \u201eGriby\u201c akimirksniu suk\u0117l\u0117 a\u017eiota\u017e\u0105 ne tik Ukrainoje, bet ir Rusijoje.", "\u201eD\u0117l koncerto der\u0117jom\u0117s ger\u0105 pusmet\u012f. Tai grup\u0117, kuri kelia itin auk\u0161tus reikalavimus viskam. Jie nedalina interviu, ma\u017eai apie save komunikuoja, tod\u0117l d\u017eiaugiam\u0117s, kad jie apskritai sutiko koncertuoti Lietuvoje. \u0160i proga \u2013 i\u0161skirtin\u0117, kada galima i\u0161vysti \u201eGriby\u201c Lietuvoje. Keleto j\u0173 klip\u0173 per\u017ei\u016br\u0173 skai\u010dius perkopia 100 mln. J\u0173 koncertai \u201ekilnoja stog\u0105\u201c bet kur, kur jie surengia pasirodym\u0105. Tai, kad pavyko juos prisikviesti \u012f Vilni\u0173, laikome s\u0117kme\u201c, - pasakojo vienas koncerto organizatori\u0173."], "date": ["2017 m. gegu\u017e\u0117s  9 d. 12:06"], "id": "74590760"},
{"url": "http://www.delfi.lt/veidai/muzika/tukstantines-minios-kinijoje-su-zalvariniu-niuniavo-ir-kinu-liaudies-dainas.d?id=74590528", "title": ["T\u016bkstantin\u0117s minios Kinijoje su \u201e\u017dalvariniu\u201c ni\u016bniavo ir kin\u0173 liaudies dainas"], "text": ["Kaip ra\u0161oma grup\u0117s prane\u0161ime spaudai, j\u016bra gerb\u0117j\u0173, kvie\u010dianti \u201ebisui\u201c, kartu traukianti ir lietuvi\u0161k\u0173 dain\u0173 fragmentus, ir kin\u0173 liaudies dainas, dalijimasis scena su pasaulin\u0117mis \u0161io \u017eanro \u017evaig\u017ed\u0117mis, o po koncert\u0173 \u2013 ilgiausios eil\u0117s prie autograf\u0173, naktin\u0117 kelion\u0117 traukiniu kone per vis\u0105 mil\u017eini\u0161k\u0105 \u0161al\u012f, galiausiai \u2013 naktin\u0117s muzikos sesijos gatv\u0117je ir pasirodymas labiausiai u\u017eter\u0161tame Kinijos mieste. \u0160iuos \u012fsp\u016bd\u017eius, tilpusius \u012f vos de\u0161imt dien\u0173, grup\u0117s nariai dr\u0105siai vadina gyvenimo i\u0161vyka.", "Pusmet\u012f planuotoje koncertin\u0117je kelion\u0117je Kinija pasitiko 31 laipsnio kar\u0161\u010diu - \u201e\u017dalvarinis\u201c sp\u0117jo surengti tris koncertus, aplankyti du did\u017eiulius \u201eWorld music\u201c festivalius - \u201eBeishan World Music\u201d ir \u201eDJD World Music\u201c, pritraukian\u010dius keliasde\u0161imt t\u016bkstan\u010di\u0173 klausytoj\u0173, \u017eymi\u0173 Kinijos ir pasaulio muzikos prodiuseri\u0173.", "Po koncert\u0173 rikiavosi su\u017eav\u0117t\u0173 kin\u0173 eil\u0117s, laukian\u010dios autograf\u0173 ir galimyb\u0117s pasidaryti asmenuk\u0119, grup\u0117 dalijo interviu vietin\u0117ms radijo stotims, o reklaminiai miest\u0173 stendai mirg\u0117jo \u201e\u017dalvarinio\u201c nuotraukomis.", "\u201eJaut\u0117m\u0117s ten kaip tikros roko \u017evaig\u017ed\u0117s i\u0161 Europos - autografai ant kompaktini\u0173 disk\u0173, plakat\u0173, mar\u0161kin\u0117li\u0173, netgi i-phone telefon\u0173, asmenuk\u0117s. Apranga, i\u0161vaizda ir m\u016bs\u0173 b\u016bdas it magnetas trauk\u0117 vietinius. \u017dmon\u0117s laukdavo eil\u0117je valand\u0105 ir daugiau, kad gal\u0117t\u0173 prieiti, paliesti, nusifotografuoti. Tai pirmas toks patyrimas, nieko pana\u0161aus anks\u010diau nebuvome patyr\u0119\u201c, - pasakojo grup\u0117s gitaristas \u012fr dain\u0173 k\u016br\u0117jas Robertas Semeniukas.", "\u201eKinai labai did\u017eiuojasi savo folkloru ir liaudies muzika. Jie kaip ir mes semiasi \u012fkv\u0117pimo i\u0161 prot\u0117vi\u0173 palikimo. Mums buvo \u012fdomu kaip skamba kin\u0173 liaudies dainos, apie k\u0105 jos, tad koncertams Baoding mieste su vietini\u0173 pagalba paruo\u0161\u0117me ir itin populiari\u0105 kin\u0173 liaudies dain\u0105, kuri\u0105 kartu dainavo ir t\u016bkstan\u010diai klausytoj\u0173\u201d, - grup\u0117s pasirodymus prisimin\u0117 vokalist\u0117 Ineta Meduneckyt\u0117.", "Kolektyvas taip pat tur\u0117jo ir smagi\u0173 jam session po koncert\u0173.", "Pasak Inetos, tai buvo nepakartojamas jausmas, kuomet aplink did\u017eiul\u012f stal\u0105 sus\u0117d\u0119 septyni\u0173 pasaulio \u0161ali\u0173 muzikantai, atlieka liaudies dainas, taip pat \u017einomus pasaulinius hitus, kartu improvizuoja ir vienas kit\u0105 papildo.", "\u201eTai buvo jautriausios gastroli\u0173 akimirkos, kurios mus visus suartino. Buvome pasiilg\u0119 tokios vienyb\u0117s, kurios Lietuvoje jau seniai nejutome\u201c, - pasakojo ji.", "Daina \u201eM\u016bs\u0173 naktys\u201c, anot muzikant\u0173, koncertuose tapdavo vakaro vinimi: kinai dainavo kartu, atkartojo frazes \u012fr lengvai pasiduodavo \u017eaidimams: vos atlik\u0117jas parodo kok\u012f judes\u012f, visa minia i\u0161kart kartoja, \u012fsijungia \u012f \u017eaidim\u0105 ir taip sukuria puiki\u0105 atmosfer\u0105.", "\u201eNors dain\u0173 tekst\u0173 ir nesupranta, ta\u010diau dainavo, skandavo su mumis kartu nuo pa\u010dios pirmos dainos iki paskutin\u0117s. Kinai pasirod\u0117 labai \u0161ilti, atviri, gal kiek kukl\u016bs ir naiv\u016bs, bet labai geri, mandag\u016bs ir nuolank\u016bs \u017emon\u0117s. Jaut\u0117m\u0117s labai saugiai ir smagiai bendraudami su jais\u201c, - sak\u0117 Ineta.", "\u201e\u017dalvarinis\u201c lietuvi\u0161k\u0105 muzik\u0105 pristat\u0117 kartu su pasaulyje \u017einomais atlik\u0117jais \u2013 italu Borisu Savoldelli, kuris dar vadinamas balso orkestru, \u201eThe Celtic Social Club\u201c i\u0161 Pranc\u016bzijos, \u201eSoul Sangam\u201c (Olandija), \u201eTonolec Trio\u201c (Argentina), \u201eVeronika Nunes\u201c (Brazilija) ir kitais.", "Kolektyvas taip pat buvo pakviestas \u012f susitikim\u0105 su Lietuvos ambasadore Kinijoje Ina Mar\u010diulionyte bei Lietuvos kult\u016bros ata\u0161\u0117 Kinijoje Agn\u0117 Bili\u016bnaite.", "\u201e\u0160ios gastrol\u0117s Lietuvai yra svarbus \u012fvykis, stiprinantis \u0161iuolaikin\u0117s Lietuvos, atstovaujan\u010dios balti\u0161k\u0105j\u0105 tradicij\u0105, \u017einomum\u0105 Kinijoje\u201c, - muzikant\u0173 vizit\u0105 \u012fvertino A.Bili\u016bnait\u0117.", "Beje, i\u0161 festivalio D\u017euhai \u012f kit\u0105 festival\u012f Baoding mieste grup\u0117 keliavo vir\u0161 dviej\u0173 t\u016bkstan\u010di\u0173 kilometr\u0173 greituoju traukiniu \u2013 per nakt\u012f jie pral\u0117k\u0117 beveik vis\u0105 Kinij\u0105, pakeliui sustojo ap\u017ei\u016br\u0117ti Pekino, kur, kaip sako patys, praleido dvi nuostabias dienas: aplank\u0117 u\u017edraust\u0105j\u012f miest\u0105, kr\u016bv\u0105 restoran\u0173, degustavo tradicin\u0117s Pekino anties su kult\u016bros ata\u0161\u0117, v\u0117liau buvo pakviesti \u012f vakar\u0117l\u012f ambasador\u0117s namuose.", "Vakar\u0105 kolektyvas apsilank\u0117 gyvos muzikos klube, kuriame pasivai\u0161in\u0119 alumi ir rad\u0119 muzikos instrument\u0173 nesusilaik\u0117 bei nusprend\u0117 i\u0161eiti i gatv\u0119 pamuzikuoti.", "\u201ePrie m\u016bs\u0173 prisijung\u0117 vietiniai kinai muzikantai i\u0161 gretimo baro. Tai tapo poros valand\u0173 \u0161ou naktiniame Pekine\u201c, - prisimin\u0117 Robertas.", "I\u0161 Pekino muzikantai toliau keliavo \u012f Baoding miest\u0105, kuris, kaip skelbiama, yra pats u\u017eter\u0161\u010diausias miestas Kinijoje.", "\u201eJame veikia kelios atomin\u0117s elektrin\u0117s, oras ten sunkus ir visi vaik\u0161to su respiratoriais.", "Saul\u0117s beveik nesimato, viskas apsiblaus\u0119 kaip per r\u016bk\u0105, ta\u010diau pats miestas modernus ir atrodo visai patraukliai. Ten grojome 20-ties t\u016bkstan\u010di\u0173 \u017ei\u016brov\u0173 miniai ir tai buvo did\u017eiausias m\u016bs\u0173 grup\u0117s solo pasirodymas. Publika pri\u0117m\u0117 puikiai ir i\u0161kviet\u0117 bisui\u201c, - pasakojo \u201e\u017dalvarinio\u201c gitaristas.", "Tiesa, kelion\u0117s pabaig\u0105 kiek sujauk\u0117 incidentas Pary\u017eiuje \u2013 Robertui kartu su bosistu Domu \u017dostautu teko neplanuotai likti Pranc\u016bzijos sostin\u0117je dar vienai parai, kai \u0161ie d\u0117l apmaud\u017eios skryd\u017ei\u0173 bendrov\u0117s klaidos nesp\u0117jo \u012fs\u0117sti \u012f l\u0117ktuv\u0105.", "Grup\u0117s nariai sako, kad Kinija j\u0173 akimis \u2013 beproti\u0161kai skubantis, chaoti\u0161kas ir neprognozuojamas, europieti\u0161kiems standartams nepakl\u016bstantis pasaulis. Kaip sako Ineta, \u010dia netgi per per\u0117j\u0105 tav\u0119s niekas nepraleis, o pirmenyb\u0117 visada tenka ne p\u0117stiesiems, o transportui.", "\u201ePripratome nekreipti \u012f tai d\u0117mesio, kaip ir d\u0117l visokiausi\u0173 kit\u0173 dalyk\u0173. Buvome sve\u010diai, tad pri\u0117m\u0117me \u0161al\u012f toki\u0105, kokia ji yra - atsipalaidavome ir m\u0117gavom\u0117s rytieti\u0161ku gyvenimo stiliumi\u201c, - pasakojo kolektyvo nariai.", "Be abejo, negali likti nepamin\u0117tas ir neapr\u0117piamas maisto pasirinkimas. Kaip teigia grup\u0117s nariai, kinai \u201evalgo visk\u0105, net ir tai, kas dar juda\u201c, t. y. ma\u017eus ir didelius gyvius, nepa\u017e\u012fstamus grybus, daug dar\u017eovi\u0173. Jie prisipa\u017e\u012fsta, jog buvo smals\u0173s ragaudami ir kirm\u0117li\u0173, vabal\u0173.", "\u201eViskas tobula ir labai pigu\u201c, - sutartinai teigia jie."], "date": ["2017 m. gegu\u017e\u0117s  9 d. 12:46"], "id": "74590528"},
{"url": "http://www.delfi.lt/veidai/muzika/hit-merginos-pristato-daina-50-atspalviu-gedos-jausmas-mirsta.d?id=74652638", "title": ["HIT merginos pristato dain\u0105 \u201e50 atspalvi\u0173\u201c: g\u0117dos jausmas mir\u0161ta"], "text": ["\u201eNebuvau i\u0161 anksto susitar\u0119s su teksto autore Kristina Karalyte, koks b\u016btent tur\u0117t\u0173 b\u016bti dainos tekstas. Ties\u0105 sakant, a\u0161 net nieko ne\u017einojau apie dabar taip populiar\u0173 roman\u0105 \u201e50 pilk\u0173 atspalvi\u0173\u201c, ta\u010diau i\u0161gird\u0119s tekst\u0105, buvau 100 procent\u0173 \u012fsitikin\u0119s, jog b\u016btent toks jis ir turi b\u016bti\u201c, \u2013 pasakojo grup\u0117s prodiuseris ", ".", "Daina i\u0161 karto tapo artima ir merginoms. \u201eLabai tikime \u0161ios dainos pasisekimu, nuo\u0161ird\u017eiai manau, jog tai vienas geriausi\u0173 m\u016bs\u0173 k\u016brini\u0173\u201c, \u2013 atvirauja grup\u0117s vokalist\u0117 Migl\u0117.", "\u201eTokiai dainai nor\u0117josi subtilaus, ta\u010diau \u012fsimenamo klipo, kuris tiesiog spinduliuot\u0173 moteri\u0161kumu. Visa tai mums \u012fgyvendinti pad\u0117jo re\u017eisierius-kinematografas Paulius Jonikas\u201c, \u2013 sako Vilma.", "Merginos besijuokdamos pasakoja, kad po klipo premjeros sulauk\u0117 nema\u017eai klausim\u0173 apie tre\u010di\u0105j\u0105 grup\u0117s nar\u0119 Gabij\u0105. Ji gerb\u0117jams atrodo nemenkai pasikeitusi, \u201eTaip taip, tai Gabija, tik kita, \u2013 juokiasi merginos. \u2013 Tur\u0117jome puiki\u0105 koleg\u0119 Gabij\u0105 Lokyt\u0119, dabar turim toki\u0105 pat \u0161auni\u0105 Gabij\u0105 Liutkevi\u010di\u016bt\u0119.\u201c", "Grup\u0117s prodiuseris Karolis \u0160lia\u017eas tikina, kad su merginomis i\u0161gyveno nelengv\u0105 laikotarp\u012f: \u201eI\u0161siskyrus keliams su kolektyvo nare Gabija Lokyte, ilgai svarst\u0117me, k\u0105 daryti toliau ir kaip tur\u0117tume t\u0119sti koncertin\u0119 veikl\u0105. Pa\u0161alin\u0117s mintys paki\u0161o koj\u0105 tiek k\u016brybai, tiek kitiems darbams, tad nusprend\u0117me surasti nauj\u0105 mergin\u0105\u201c.", "HIT senbuv\u0117s vienbalsiai tvirtina, jog dabar grup\u0117 gyvuoja geriau nei gerai: \u201ePo vis\u0173 i\u0161\u0161\u016bki\u0173 komanda tapo dar stipresn\u0117. Turime nauj\u0105 nar\u0119, kuri mokosi dainavimo jau daug met\u0173, yra be galo \u017eavinga ir jau dr\u012fstame sakyti \u2013 puiki draug\u0117\u201c.", "\u201eG\u0117dos jausmas mir\u0161ta, painiojas tarp pir\u0161t\u0173, n\u0117riniai \u0161ilkiniai ir tavo plaukai\u201c, \u2013 tokie \u017eod\u017eiai skamba dainoje \u201e50 atspalvi\u0173\u201c, pagardintoje eroti\u0161kui vaizdo klipu."], "date": ["2017 m. gegu\u017e\u0117s 16 d. 11:19"], "id": "74652638"},
{"url": "http://www.delfi.lt/veidai/muzika/foo-fighters-47-dalykai-kuriu-nezinojote-apie-davea-grohla.d?id=74653698", "title": ["\u201eFoo Fighters\u201c: 47 dalykai, kuri\u0173 ne\u017einojote apie Dave\u2018\u0105 Grohl\u0105"], "text": ["Kol gerb\u0117jai laukia did\u017eiausiu met\u0173 roko koncertu vadinamo reginio, supa\u017eindiname su \u201eFoo Fighters\u201c lyderiu Dave\u2018u Grohlu: 47 dalykais, kuri\u0173 ne\u017einojote.", "1. Davidas Ericas Grohlas gim\u0117 1969 m. sausio 14 d. Warreno mieste, Ohajo valstijoje (JAV).", "2. \u201eThe Jackson 5\u201c pasirodymas buvo pirmasis jo aplankytas koncertas. Jam buvo vos dveji metai.", "3. Punk muzik\u0105 pirm\u0105kart i\u0161girdo sulauk\u0119s 13-os met\u0173 \u2013 pusseser\u0117 Tracy nusived\u0117 j\u012f \u012f grup\u0117s \u201eNaked Raygun\u201c koncert\u0105.", "4. Tuo metu jis jau grojo koverius atliekan\u010dioje grup\u0117je. \u012esimintiniausias \u0161ios grup\u0117s koncertas buvo surentas slaugos namuose, kur jie atliko \u201e", "\u201c hit\u0105 \u201eTime Is On My Side\u201c.", "5. I\u0161gird\u0119s Edgaro Winterio instrumentin\u012f k\u016brin\u012f \u201eFrankenstein\u201c, jis suprato, kad nori tapti muzikantu.", "6. Pirmasis jo herojus buvo Jimas Craigas, 1980-\u0173\u0173 JAV ledo rinktin\u0117s vartininkas i\u0161 Masa\u010dusetso valstijos. Kai jo komanda nugal\u0117jo Rusijos rinktin\u0119, Dave\u2018as nor\u0117joj\u012fasmeni\u0161kai pasveikinti, tod\u0117l paskambino visiems Jimams Craigams, kuri\u0173 telefonus rado Masa\u010dusetso telefon\u0173 knygoje. Muzikantas ir sportininkas gal\u0173 gale susitiko po daugelio met\u0173 vykusioje \u017diemos olimpini\u0173 \u017eaidyni\u0173 metu.", "7. 1997 m. jis prodiusavo du reperio P.Diddy hito \u201eAll About The Benjamins\u201c roko remiksus.", "8. Vienas pirm\u0173j\u0173 \u201eFoo Fighters\u201c koncert\u0173 buvo alaus gamintoj\u0173 \u201eMiller Genuine Draft\u201c rengto \u201eAklo pasimatymo\u201c \u0161ou dalyviams. San Franciske vykusiame koncerte \u0161ou nugal\u0117tojams buvo dalinamas nemokamas alus ir picos.", "9. \u201eGrammy\u201c apdovanojim\u0105 statul\u0117l\u0119, kuri\u0105 gavo u\u017e abum\u0105 \u201eThere Is Nothing Left To Loose\u201c, jis ilg\u0105 laik\u0105 naudojo miegamojo durims priremti. Dabar statul\u0117l\u0117 stovi ant lentynos.", "10. D. Grohlas yra nusifilmav\u0119s TV seriale \u201eThe X-Files\u201c \u2013 \u201eFoo Fighters\u201c lyder\u012f galima pamatyti 1996 m. sukurtame epizode \u201ePusher\u201c.", "11. Dave\u2018as yra didelis \u0161audymo \u012f skriejan\u010dius taikinius gerb\u0117jas.", "12. 2000 m. festivalyje \u201eSummersault\u201c \u201eFoo Fighters\u201c b\u016bgniningas Tayloras Hawkinsas buvo paskelbtas seksualiausiu muzikantu. D.Grohlas u\u017e\u0117m\u0117 4-\u0105 viet\u0105.", "13. Pirmasis instrumentas, kuriuo Dave\u2018as i\u0161moko groti, buvo trombonas.", "14. Mokykloje besimok\u0119s Dave\u2018as svajojo u\u017eaug\u0119s dirbti neatpa\u017eint\u0173 skraidan\u010di\u0173 objekt\u0173 (NSO) tyr\u0117ju.", "15. Gimtasis D.Grohlo Warrenas yra dukart j\u012f pagerb\u0119s: mieste yra jo vardu pavadina al\u0117ja, o miesto centre galima pamatyti beveik 410 kg sverian\u010dias dvi b\u016bgn\u0173 lazdeles.", "16. Vaikyst\u0117je jis svajojo pilotuoti helikopter\u012f.", "17. \u201eFoo Fighters\u201c muzikantai yra pami\u0161\u0119 d\u0117l barbekiu: 2002 m. vykusi\u0173 gastroli\u0173 metu kartu su grupe keliavo ir barbekiu ir grilio specialistas.", "18. Sulauk\u0119s 10-ties met\u0173, Dave\u2018as pirm\u0105 ir vienintel\u012f kart\u0105 i\u0161m\u0117gino nusikalstam\u0105 veikl\u0105 \u2013 b\u016bsimas muzikantas nugvelb\u0117 kramto tabako. Gr\u012f\u017e\u0119s namo, jis u\u017esidar\u0117 vonios kambaryje, kur pasisl\u0117p\u0119s paband\u0117 kramtyti. \u201eMan pasidar\u0117 taip bloga, kad a\u0161 daugiau gyvenime nekram\u010diau tabako ir nebevogiau\u201c, - prisimena muzikantas.", "19. \u201eTom Petty\u201c \u2013 toks buvo darbinis 2002 m. i\u0161leisto \u201eFoo Fighter\u201c albumo \u201eOne By One\u201c pavadinimas.", "20. Pirm\u0173j\u0173 1999 m. albumo \u201eThere Is Nothing Left To Lose\u201c kopij\u0173 vir\u0161elyje buvo pavaizduota raid\u017ei\u0173 \u201eFF\u201c tatuiruot\u0117, koki\u0105 ant kaklo yra pasidar\u0119s D. Grohlas.", "Australijoje albumo vir\u0161elis buvo visai kitoks \u2013 jame atsid\u016br\u0117 Michaelo Klimo nuotrauka, kurioje austral\u0173 plaukimo \u017evaig\u017ed\u0117 \u012fam\u017eintas su tokia pat tatuiruote.", "21. Dave\u2018as ir b\u016bsimas \u201eFoo Fighters\u201c boso gitaristas Nate\u2018as Mendelas pirm\u0105 kart\u0105 susitiko Helovino vakar\u0117lyje, kuris vyko mitais apipintame name. V\u0117liau paai\u0161k\u0117jo, kad okultini\u0173 sugeb\u0117jim\u0173 turin\u010di\u0173 asmen\u0173 skleid\u017eiami gandai nebuvo be pagrindo \u2013 tame name kadaise buvo paaukotas k\u016bdikis.", "22. Pats pirmasis \u201eFoo Fighters\u201c koncertas \u012fvyko 1995 m. sausio 8 d. roko grup\u0117s \u201ePearl Jam\u201c lyderio Eddie Vedderio radijo laidoje, kur muzikantai buvo pristatyti, kaip Dave\u2018o Grohlo grup\u0117.", "23. Po grup\u0117s \u201eNirvana\u201c i\u0161irimo, Dave\u2018as ir bosistas Kristas Novoselicas kartu \u012fra\u0161\u0117 kelet\u0105 bendr\u0173 k\u016brini\u0173 ir vos nesub\u016br\u0117 naujos grup\u0117s.", "24. 2000 m. Dave\u2018ui buvo atimta teis\u0117 vairuoti Australijoje, kur jis buvo sulaikytas girtas vairav\u0119s motoroler\u012f. \u201eJeigu ir galima ko nors pasimokyti i\u0161 \u0161ios istorijos, tai moralas b\u016bt\u0173 toks: nevairuok i\u0161g\u0117r\u0119s kelis bokalus alaus, net jeigu ir manai, kad sugeb\u0117tum\u201c, - sako Dave\u2018as Grohlas.", "25. Dave\u2018as groja b\u016bgnais 1994 m. i\u0161leistame muzikiniame kino filme \u201eBackbeat\u201c, kuris pasakoja apie \u201eThe Beatles\u201c karjeros prad\u017ei\u0105. Garso takelio \u012fra\u0161uose taip pat dalyvavo: Thurstonas Moore\u2018as (\u201eSonic Youth\u201c), Mike\u2018as Millsas (R.E.M.), Gregas Dulli (\u201eThe Afghan Whigs\u201c), Dave\u2018as Pirneris (\u201eSoul Asylum\u201c) ir kiti \u017einomi muzikantai.", "26. Baigiantis pra\u0117jusio \u0161imtme\u010dio 9-am de\u0161imtme\u010diui, Dave\u2018as kur\u012f laik\u0105 dirbo Niujorko muzikos \u012fra\u0161\u0173 parduotuv\u0117je \u201eTower Records\u201c", "27. Dave\u2018as yra labai didelis grup\u0117s \u201eThe B-52\u2018s\u201c gerb\u0117jas: \u201eFoo Fighters\u201c dainoje \u201eWattershed\u201c jis imituoja m\u0117giamos grup\u0117s lyder\u012f Fred\u0105 Schneider\u012f.", "28. 1995 m. Dave\u2018as prisijung\u0117 prie grup\u0117s \u201ePearl Jam\u201c gastroli\u0173: vie\u0161nag\u0117s Australijoje metu jis trijuose koncertuose lipo \u012f scen\u0105, kur kartu su grupe atliko kelet\u0105 k\u016brini\u0173.", "29. 1997 m. \u201eFoo Fighters\u201c gastroles prad\u0117jusiai grupei \u201eVerbana\u201c nusi\u0161ypsojo laim\u0117 \u2013 Dave\u2018as Grohlas sutiko prodiusuoti debiutin\u012f muzikant\u0173 album\u0105 \u201eInto The Pink\u201c.", "30. Tais pa\u010diais metais Dave\u2018as susipa\u017eino su garsiuoju Davidu Bowie. Tap\u0119s artimu draugu, Dave\u2018as grojo D.Bowie 50-me\u010dio gimtadienio \u0161vent\u0117je, o v\u0117liau abu muzikantai kartu \u012fra\u0161\u0117 Neilo Youngo dainos \u201eI\u2019ve Been Waiting For You\u201c kover\u012f, kuris buvo i\u0161leistas 2002-\u0173j\u0173 Davido albume \u201eHeathen\u201c.", "31. Dave\u2018as taip pat prodiusavo 1996 m. i\u0161leist\u0105 Niud\u017eersio grup\u0117s \u201eRye Coalition\u201c album\u0105 \u201eCurses\u201c.", "32. Andrew WK buvo pakviestas prad\u0117ti \u201eFoo Fighters\u201c gastroles po to, kai Dave\u2018as atsitiktinai pamat\u0117 \u0161io atlik\u0117jo nuotrauk\u0105. D.Grohlas neslepia, kad iki tol nebuvo gird\u0117j\u0119s Andrew WK muzikos, ta\u010diau nuotrauka, kurioje atlik\u0117jas \u012fam\u017eintas su kruvina nosimi, jam paliko did\u017eiul\u012f \u012fsp\u016bd\u012f.", "33. Muzikanto pa\u017eintis su \u201eLSD\u201c nebuvo smagi. \u201eA\u0161 tris valandas b\u0117giojau ratais aplink vis\u0105 kvartal\u0105, nes haliucinacijose ma\u010diau ma\u017eus dinozaurus, kurie visiems kramt\u0117 koj\u0173 kelius. Jau\u010diausi labai suknistai\u201c, - prisimena Dave\u2018as.", "34. Kart\u0105, kaip Kal\u0117din\u0119 dovan\u0105, Dave\u2018as savo tuometinei draugei \u012fra\u0161\u0117 dain\u0105. Buvo i\u0161leista tik viena \u0161io \u012fra\u0161o kopij\u0105, o dainos original\u0105 muzikantas sunaikino.", "35. 2011 m. vykusi\u0173 \u201eFoo Fighters\u201c gastroli\u0173 technini\u0173 parametr\u0173 \u201erideris\u201c buvo i\u0161leistas spalvinimo knygos formatu.", "36. Dave\u2018o susira\u0161in\u0117jimo draugu kadaise buvo Johnas Reisas, amerikie\u010di\u0173 muzikantas \u017einomas kaip Speedo. Susira\u0161in\u0117jimas virto \u012f tai, kad 1998 m. Speedo grup\u0117 \u201eRocket from the Crypt\u201c buvo pakviesta prad\u0117ti \u201eFoo Fighters\u201c koncertus.", "37. Neseniai Dave\u2018as parei\u0161k\u0117, kad kor\u0117jie\u010di\u0173 atlik\u0117jo PSY hitas \u201eGangnam Style\u201c yra \u201eviena jo m\u0117giamiausi\u0173 dain\u0173 i\u0161 pastarojo de\u0161imtme\u010dio\u201c.", "38. Ne\u017einote, kaip teisingai paruo\u0161ti \u0161paragus? Klauskite Dave\u2018o, kuris neseniai parei\u0161k\u0117: \u201e\u0160paragai yra paruo\u0161ti tada, kai jie atrodo kaip sugleb\u0119s penis\u201c.", "39. 2012 m. dukart apsilank\u0119s Filadelfijos \u201eRittenhoouse\u201c vie\u0161bu\u010dio bare \u201eSmith & Wollensky\u201c, Dave\u2018as abu kartus paliko po 1000 JAV doleri\u0173 arbatpinigi\u0173.", "40. Megiamiausia Dave\u2018o knyga, kuri\u0105 para\u0161\u0117 garsusis knyg\u0173 ir film\u0173 vaikams autorius Dr. Seussas, yra \u201eIf I Ran The Rainforest\u201c.", "41. 1997 m. Dave\u2018as suk\u0173r\u0117 ir \u012fra\u0161\u0117 kino filmo \u201eTouch\u201c muzikin\u012f garso takel\u012f, kuriame atsid\u016br\u0117 ir du jo kartu su grup\u0117s \u201eVeruca Salt\u201c dainininke Louise Post \u012fra\u0161yti k\u016briniai.", "42. Dave\u2018o motina Virginia ir Kurto Cobaino motina Wendy pirm\u0105 kart\u0105 susitiko \u201eNirvana\u201c pasirodymo populiariame TV \u0161ou \u201e", "\u201c 1992 m.", "43. Jis n\u0117ra televizini\u0173 muzikos konkurs\u0173 gerb\u0117jas. \u201eKas gali pasakyti, kur geras, o kur blogas balsas? \u201eThe Voice\u201c? \u012esiviazduojate \u0161iame \u0161ou dain\u0105 \u201eBlowing\u2018 In The Wind\u201c atliekant\u012f Bob\u0105 Dylan\u0105, kur\u012f vertina ", "\u201c, - festivalyje \u201eSXSW\u201c sak\u0117 Dave\u2018as.", "44. Dave\u2018as palaiko benduomenin\u0119 organizacij\u0105 \u201ewhiteknot.org\u201c, kuri pasisako u\u017e tos pa\u010dios lyties asmen\u0173 vedybas.", "45. Jis suk\u016br\u0117 pagrindin\u012f \u201eNirvana\u201c albume \u201eIn Utero\u201c (1993 m.) \u012fra\u0161yto k\u016brinio \u201eScentless Apprentice\u201c gitaros rif\u0105, nors tuo metu grojo tik b\u016bgnais.", "46. 2015 m. vasar\u0105 \u0160vedijoje vykusiame \u201eFoo Fighters\u201c koncerte Dave\u2018as nukrito nuo scenos ir susilau\u017e\u0117 de\u0161in\u0119 koj\u0105. Nepaisant to, muzikantas netrukus gr\u012f\u017eo \u012f Geteborgo stadiono \u201eUllevi\u201c scen\u0105 ir t\u0119s\u0117 koncert\u0105. Likusi\u0105 pasaulini\u0173 gastroli\u0173 dal\u012f Dave\u2018as koncertavo s\u0117d\u0117damas specialiame soste.", "47. Remiantis \u201eYouTube\u201c kanalu, Dave\u2018as i\u0161 savo gerb\u0117j\u0173 tikisi sulaukti tik paties geriausio: \u201ethe best the best the best the best the best the best the best the best the best the best the best the best the best the best the best the best the best the best the best... of you\u201c."], "date": ["2017 m. gegu\u017e\u0117s 16 d. 12:29"], "id": "74653698"},
{"url": "http://www.delfi.lt/veidai/muzika/naktiniu-personu-lyderis-a-veberis-anksciau-uzsienyje-jautemes-labiau-laukiami.d?id=74656356", "title": ["\u201eNaktini\u0173 person\u0173\u201c lyderis A. V\u0117beris: anks\u010diau u\u017esienyje jaut\u0117m\u0117s labiau laukiami"], "text": ["\u201eNaktin\u0117s personos\u201c po pertraukos gyvo garso koncert\u0105 surengs gegu\u017e\u0117s 20-\u0105 Dublino naktiniame klube \u201eThe Wright venue\u201c. Interviu prie\u0161 koncert\u0105 vienas \u201eNaktini\u0173 person\u0173\u201c nari\u0173 Aras V\u0117beris pasidalino mintimis, koki\u0173 l\u016bkes\u010di\u0173 turi emigrant\u0173 publikai ir prisimin\u0117 prie\u0161 kelet\u0105 dien\u0173 Lodone vykusi koncert\u0105, kurio metu nuo \u012fsilinksminusi\u0173 gerb\u0117j\u0173 l\u016b\u017eo ne viena k\u0117de.", "Tiesa, A. V\u0117beris sako pasteb\u0117j\u0119s, kad jiedu su Alanu anks\u010diau u\u017esienyje buvo labiau laukiami nei dabar, ta\u010diau patikino, kad visi\u0161kai nesvarbu, koks gerb\u0117j\u0173 skai\u010dius atvyksta \u012f j\u0173 koncertus. Svarbiausia atlik\u0117jams \u2013 nuo\u0161ird\u017eios gerb\u0117j\u0173 emocijos. \u201eB\u016btent tuomet labiausiai pasikrauname, norime dar labiau atiduoti save\u201c, \u2013 kalb\u0117jo A. V\u0117beris. Daugiau Aro min\u010di\u0173 \u2013 interviu.", "\u2028", "\u2013 Nesunku suskai\u010diuoti. Pas Dublino \u017emones vyksime antr\u0105 kart\u0105. Pirmasis buvo prie\u0161 kelet\u0105 met\u0173, po gr\u012f\u017eimo \u012f scen\u0105.", "\u2013 Koncertuoti vykstame netur\u0117dami joki\u0173 l\u016bkes\u010di\u0173. Tuomet viskas pavyksta geriausiai. Atiduodame visk\u0105, k\u0105 galime ir k\u0105 turime. Esame scenos vilkai, ne pirmi metai kuriame ir rengiame koncertus. L\u016bkes\u010di\u0173 tur\u0117t\u0173 tur\u0117ti publika. J\u0173 l\u016bkes\u010dius patenkinsime su kaupu. Pa\u017eadu (juokiasi).", "\u2013 Tai labai linksmi ir nuo\u0161ird\u016bs \u017emon\u0117s. Kaip ir dauguma \u201eNaktini\u0173 person\u0173\u201c gerb\u0117j\u0173 bet kurioje pasaulio vietoje.", "Man\u0119s kartais paklausia, kur koncertuoti mums patinka labiau \u2013 ar didel\u0117se arenose, kurios talpina t\u016bkstan\u010dius, ar kamerin\u0117je aplinkoje, 100-o viet\u0173 naktiniame klube. Visada sakau, kad mums visi\u0161kai n\u0117ra svarbu, kokioje vietoje ir kokiam skai\u010diui \u017emoni\u0173 koncertuojame. Svarbiausia \u2013 gerb\u0117j\u0173 sukurta atmosfera. Jei gerb\u0117jai nusiteik\u0119 teigiamai ir matome, kad jie linksminasi nuo\u0161ird\u017eiai, gauname labai daug geros energijos. Kartais 100 \u017emoni\u0173 m\u016bs\u0173 \u201ebaterij\u0105\u201c gali \u012fkrauti grei\u010diau ir kokybi\u0161kiau nei t\u016bkstan\u010diai, kurie susirink\u0119 \u012f koncert\u0105 krap\u0161to nos\u012f ar kramsnoja bulvi\u0173 tra\u0161ku\u010dius bei gurk\u0161noja al\u0173.", "\u2013 Anks\u010diau labai skyr\u0117si gerb\u0117jai Lietuvoje ir u\u017esienyje. Emigrantai b\u016bdavo labiau m\u016bs\u0173 i\u0161siilg\u0119. Kiek pastebiu, jau seniai daugyb\u0117 atlik\u0117j\u0173 i\u0161 Lietuvos vyksta pasirodymus surengti emigrantams. \u017dmon\u0117s apsipranta, susigyvena su tuo, ir, galiu pasakyti, tos nostalgijos ar ilgesio nelabai jau\u010diame. Bet tai visi\u0161kai normalu. Juk \u017emon\u0117s ten turi galimyb\u0119 rinktis, apsilanko tik m\u0117gstamiausi\u0173 atlik\u0117j\u0173 koncertuose. Anks\u010diau tikrai jausdavome labai didel\u0119 nostalgij\u0105 ir pasiilgim\u0105, o dabar jau to neb\u0117ra. Anks\u010diau u\u017esienyje jaut\u0117m\u0117s labiau laukiami.", "\u2013 \u017dinoma, kad b\u016bna. \u0160\u012fkart \u012f Dublin\u0105 atvyksime po keleto koncert\u0173 maratono. Paskutinysis prie\u0161 Dublin\u0105 vyks Nidoje, taigi, tur\u0117sime i\u0161 Nidos skubiai vyksti \u012f oro uost\u0105.", "Prie\u0161 por\u0105 dien\u0173 buvome Londone. Nuo antros dainos... \u012e koncert\u0105 atvyk\u0119 m\u016bs\u0173 gerb\u0117jai sulau\u017e\u0117 beveik visas k\u0117des. Jie u\u017esilipo ant k\u0117d\u017ei\u0173, \u0161oko, tryp\u0117, mojavo. Londono koncerto organizatoriai sak\u0117, kad tokio koncerto dar nebuvo mat\u0119. Nors prie\u0161 tai koncertavo ir Jazzu, ir \u201eRondo\u201c. Nenoriu nieko blogo pasakyti apie kolegas, ta\u010diau organizatoriai sak\u0117, kad \u201eNaktini\u0173 person\u0173\u201c koncertas buvo ypatingas. M\u016bs\u0173 \u012fdirbis ir daugyb\u0117 hit\u0173 turi tam tikr\u0105 efekt\u0105.", "Londone mane nustebino tai, kad \u017emon\u0117s ir naujas, ir senas \u201eNaktini\u0173 person\u0173\u201c dainas dainavo kartu su mumis. Puikiai mok\u0117jo m\u016bs\u0173 dain\u0173 tekstus. Mane tai labai d\u017eiugina. Mus tokie dalykai labai \u012fkvepia. Mes nuo to tik dar labiau u\u017esivedame, dar labiau norime save atiduoti \u017emon\u0117ms.", "\u2013 Bilietai nupirkti, ta\u010diau visuomet galime keisti gr\u012f\u017eimo dat\u0105. Spr\u0119sime vietoje, k\u0105 veikti ir kiek laiko pavie\u0161\u0117ti Airijoje.", "\u2013 Jei \u0161aus \u012f galv\u0105 pab\u016bti \u2013 pab\u016bsime Dubline kelet\u0105 dien\u0173. Juolab, kad ten turime puiki\u0173 draug\u0173, kurie m\u016bs\u0173 labai laukia. Tur\u0117t\u0173 b\u016bti smagu. Grei\u010diausiai kelioms dienoms liksime, bet konkre\u010di\u0173 dalyk\u0173, k\u0105 veiksime, neplanuojame.", "Tiesa, \u0161i\u0105 savait\u0119 Airijoje vyks toki\u0173 \u017evaig\u017ed\u017ei\u0173 kaip Ariana Grande, The Cranberries, The Beach Boys ir Take That koncertai, ta\u010diau \u201eNaktin\u0117s personos\u201c savo pasirodym\u0105 surengs ir Dubline vie\u0161\u0117s tuo metu, kai \u0161ios pasaulin\u0117s garsenyb\u0117s bus i\u0161vykusios i\u0161 Airijos. Legendiniai The Beach Boys savo koncert\u0105 surengs sekmadien\u012f, taigi, jei pavyks, A. V\u0117beris apsilankys j\u0173 koncerte.", "\u2013 Gal\u0117\u010diau sakyti, kad pus\u0117 koncerto \u2013 nauji k\u016briniai, pus\u0117 \u2013 ankstesnieji. Prad\u0117sime nuo naujausi\u0173 \u201eNaktini\u0173 person\u0173\u201c dain\u0173. Turiu galvoje k\u016brinius, kurie pristatyti po grup\u0117s atsik\u016brimo. Antroji dalis \u2013 \u201ed\u0117sim\u201c geriausius savo superhitus. Yra sukurta daugyb\u0117 m\u016bs\u0173 ankstesni\u0173 k\u016brini\u0173 remiks\u0173, tai antroji koncerto dalis bus labiau klubin\u0117. Pastatysime visus ant aus\u0173 \u2013 ger\u0105ja prasme (juokiasi)."], "date": ["2017 m. gegu\u017e\u0117s 16 d. 14:42"], "id": "74656356"},
{"url": "http://www.delfi.lt/veidai/muzika/nauja-daina-ir-vaizdo-klipa-pristates-pushaz-tai-mano-dovana-zalgiriui.d?id=74657236", "title": ["Nauj\u0105 dain\u0105 ir vaizdo klip\u0105 pristat\u0119s Pushaz: tai mano dovana \u201e\u017dalgiriui\u201c"], "text": ["\u201eDaina yra geriausia dovana bet kam. Man yra didel\u0117 garb\u0117, kad kartu su \u201e\u017dalgirio\u201c fanais \u012fra\u0161\u0117me vaizdo klip\u0105 apie \u201e\u017dalgir\u012f\u201c, apie jo istorij\u0105 ir dabart\u012f\u201c, \u2013 prane\u0161ime spaudai sak\u0117 A.Glu\u0161akovas \u2013 Pushaz.", "Atlik\u0117jas tvirtino, kad \u201e\u017dalgiris\u201c \u2013 kiekvieno vilnie\u010dio pasidid\u017eiavimas: \u201eBendraudamas su fanais supratau, kiek daug jiems rei\u0161kia \u201e\u017dalgiris\u201c ir kiek daug jiems rei\u0161kia kiekviena \u0161io futbolo klubo i\u0161kovota pergal\u0117. \u201e\u017dalgiris\u201c \u2013 Lietuvos futbolo simbolis, kuris jau 70 met\u0173 garsina Lietuv\u0105 ir Vilni\u0173. Net b\u016bt\u0173 sunku i\u0161vardinti visus garsius futbolininkus ir trenerius, kurie savo sportininko keli\u0105 prad\u0117jo b\u016btent \u201e\u017dalgiryje\u201c, tod\u0117l su \u0161ia daina tariu didel\u012f \u201ea\u010di\u016b\u201c jiems visiems\u201c.", "Simboli\u0161kai klipas yra pristatomas gegu\u017e\u0117s 16-\u0105j\u0105 dien\u0105, kuomet \u201e\u017dalgiris\u201c kausis su savo principiniu var\u017eovu \u201eTrakais\u201c. B\u016btent \u0161i\u0105 dien\u0105 prie\u0161 70 met\u0173 \u201e\u017dalgirio\u201c pirmtak\u0117 Vilniaus \u201eDinamo\u201c komanda su\u017eaid\u0117 pirm\u0105sias savo oficialias rungtynes su Maskvos \u201eLokomotiv\u201c klubu. Tuo metu \u012f futbolo rungtynes susirinko daugiau kaip 15 t\u016bkst. \u017ei\u016brov\u0173.", "\u201eTai i\u0161 ties\u0173 simbolinis ir prasmingas sutapimas. Prie\u0161 70 met\u0173 prasid\u0117jusi \u201e\u017dalgirio\u201c legenda atlaik\u0117 \u012fvairius i\u0161bandymus, o dabar m\u016bs\u0173 laukia dar vienas i\u0161\u0161\u016bkis. Pastaruosius kelis sezonus \u201eTrakai\u201c kryptingai siek\u0117 sustabdyti \u201e\u017dalgirio\u201c pergaling\u0105 \u017eyg\u012f. Neabejoju, kad ir \u0161\u012f kart\u0105 \u201eriteriai\u201c pasistengs mesti mums rimt\u0105 i\u0161\u0161\u016bk\u012f. Bet nuo to mums tik geriau. Tai bus tikrai ne eilin\u0117s, o ypatingos, istorin\u0119 potekst\u0119 turin\u010dios rungtyn\u0117s, kuriose abi komandos sieks pergal\u0117s netausodamos j\u0117g\u0173\u201c, \u2013 teig\u0117 \u201e\u017dalgirio\u201c vyriausias treneris Valdas Dambrauskas.", "Istorini\u0173 rungtyni\u0173 metu bus pristatyta reperio A.Glu\u0161akovo \u2013 Pusho sukurta daina. \u012e stadion\u0105 susirink\u0119 \u017ei\u016brovai taip pat i\u0161vys ir \u0161iai dainai skirt\u0105 vaizdo klip\u0105."], "date": ["2017 m. gegu\u017e\u0117s 16 d. 15:41"], "id": "74657236"},
{"url": "http://www.delfi.lt/veidai/muzika/r-zvagulio-suzadetine-l-navikaite-uzdainavo-ispaniskai-butent-si-daina-atspindi-mano-siela.d?id=74657836", "title": ["R. \u017dvagulio su\u017ead\u0117tin\u0117 L. Navikait\u0117 u\u017edainavo ispani\u0161kai: b\u016btent \u0161i daina atspindi mano siel\u0105"], "text": ["Gerb\u0117jai j\u0105 pa\u017e\u012fsta kaip mergin\u0173 grup\u0117s \u201eKristal\u201c nar\u0119 bei Ry\u010dio \u017dvagulio su\u017ead\u0117tin\u0119.", "\"\u0160i\u0105 vasar\u0105 jau turiu kelet\u0105 koncert\u0173, kuri\u0173 laukiu su nekantrumu ir tikiu, jog tai peraugs \u012f mano taip laukt\u0105, nauj\u0105 muzikin\u012f gyvenimo etap\u0105. Esu didel\u0117 romantik\u0117, svajotoja ir b\u016btent \u0161i daina atspindi mano siel\u0105, tod\u0117l butent j\u0105 nusprend\u017eiau pristayti publikai\u201c, - \u0161ypsosi Laura.", "Dain\u0105 galite i\u0161girsti \u010dia:"], "date": ["2017 m. gegu\u017e\u0117s 16 d. 15:47"], "id": "74657836"},
{"url": "http://www.delfi.lt/veidai/muzika/grupe-vysnios-pristato-nauja-daina-ir-klipa-filmuojant-panaudotas-tik-vyriskas-svarkas.d?id=74665444", "title": ["Grup\u0117 \u201eVy\u0161nios\u201c pristato nauj\u0105 dain\u0105 ir klip\u0105: filmuojant panaudotas tik vyri\u0161kas \u0161varkas"], "text": ["Merginos reguliariai pristato naujas dainas ir filmuoja vaizdo klipus jiems. Anks\u010diau d\u0117l vaizdo \u012fra\u0161\u0173 \u201eVy\u0161nioms\u201c teko maudytis ir kone lediniame up\u0117s vandenyje, ir pasiry\u017eti seksualioms scenoms. \u0160\u012f kart\u0105 atlik\u0117jos sugalvojo originali\u0105 id\u0117j\u0105 ir vaizdo klipe beveik nenaudojo joki\u0173 rekvizit\u0173 \u2013 tik vien\u0105 detal\u0119.", "\u201eNor\u0117jome paprastai, minimalisti\u0161kai, bet nebanaliai visk\u0105 daryti, tad visam klipui yra panaudotas tik vienas daiktas - vyri\u0161kas \u0161varkas. Nenor\u0117jome, kaip dauguma, klipo filmavimui kviestis tikro vyro, vaidinti rimtas istorijas, kitaip band\u0117me atrasti mizancenas ir palikti erdv\u0117s kiekvienam \u017emogui pa\u010diam susikurti vizij\u0105, savo \u012fvykius.", "Vaizdo klipe visa istorija, visi prisitaikymai yra perteikiami per \u0161vark\u0105. Ka\u017ekam jis bus tik \u0161varkas, eilinis drabu\u017eis, ka\u017ekam auk\u0161tas pareigas u\u017eimantis \u017emogus, ka\u017ekam mylimas vyras, ka\u017ekam nepa\u017e\u012fstamasis, kurio negali pamir\u0161ti\u201c, - apie nauj\u0105 darb\u0105 pasakojo grup\u0117s nar\u0117 S.Navickait\u0117.", "B\u016btent Sandra ir sugalvojo vaizdo klipo id\u0117j\u0105. Mergina yra baigusi aktor\u0117s specialyb\u0119 \u0160iauli\u0173 universitete. Diplomuota aktor\u0117 savo kursiniame darbe naudojo pana\u0161i\u0105 id\u0117j\u0105, kuri\u0105 \u012fgyvendino ir najausiame klipe.", "Pats vaizdo klipo k\u016brimo procesas vyko naujai pastatytame 11 auk\u0161t\u0173 loft\u0173 pastate Vilniuje, viename miegamajame sostin\u0117s rajone. Merginos \u012f pagrindin\u0119 lokacij\u0105 atvyko anksti ryte, o darbus baig\u0117 tik prie\u0161 nakt\u012f.", "\u201eDirbti buvo labai nepatogu, nes loftas, kuriame filmavom\u0117s, dar ne\u012frengtas. Galima sakyti, ten tiesiog \u201eplikos\u201c sienos. Nebuvo nei elektros, nei ap\u0161vietimo, tod\u0117l teko atsive\u017eti special\u0173 elektros generatori\u0173. \u017dinoma, darb\u0173 nepalengvino ir tai, kad objekte kol kas labai ne\u0161varu. Bet \u0161i patirtis itin \u012fdomi\u201c, - pasakojo merginos.", "Nusifilmavusios ne\u012frengtame lofte, v\u0117liau \u201eVy\u0161ni\u0173\u201c nar\u0117s nor\u0117jo persikelti ant pastato stogo, ta\u010diau to padaryti nepavyko, tod\u0117l sumanym\u0105 parodyti Vilni\u0173 i\u0161 vir\u0161aus teko skubiai keisti kitu.", "\u201eStaigiai susiorganizavome dron\u0105. Su juo nuvykome \u012f dar kelias sostin\u0117s vietas \u2013 prie Baltojo tilto ir \u0161alia U\u017eupio gimnazijos. Rezultatu esame labai patenkintos ir nekantraujame su\u017einoti gerb\u0117j\u0173 reakcijas. Beje, daina \u201eNesvarbu\u201c jau skamba ir radijo sto\u010di\u0173 eteryje\u201c, - d\u017eiaug\u0117si Sandra, Aist\u0117 ir Agn\u0117.", "Naujajam k\u016briniui muzik\u0105 ir \u017eod\u017eius suk\u016br\u0117 vienas populiariausi\u0173 \u0161iuo metu muzikos prodiuseri\u0173 Lietuvoje Paulius Jasi\u016bnas.", "Naujausi\u0105 vaizdo klip\u0105 galite pamatyti \u010dia:"], "date": ["2017 m. gegu\u017e\u0117s 17 d. 12:48"], "id": "74665444"},
{"url": "http://www.delfi.lt/veidai/muzika/po-ilgos-pertraukos-i-sostines-scena-griztanti-gjan-atliksiu-naujas-dar-niekur-negirdetas-dainas.d?id=74673690", "title": ["Po ilgos pertraukos \u012f sostin\u0117s scen\u0105 gr\u012f\u017etanti GJan: atliksiu naujas, dar niekur negird\u0117tas dainas"], "text": ["Jau prie\u0161 penkerius metus, b\u016bdama vos 17-os Greta Jan\u010dyt\u0117 (tikrasis GJan vardas) internete surinkdavo milijonines per\u017ei\u016bras ir buvo tituluojama did\u017eiausia lietuvi\u0161kosios muzikos viltimi pasaulyje, ta\u010diau pirmasis jos albumas, kurio dainos ir skamb\u0117s koncerte, pasirodys tik \u0161iais metais.", "\u201e\u017dinau, kad albumo mano klausytojams laukti pabodo, pabodo ir man. Tod\u0117l, prisipa\u017einsiu \u2013 truput\u012f jaudinuosi, nes \u0161is koncertas bus pirmasis, kuriame vie\u0161ai atliksiu naujas, dar niekur negird\u0117tas dainas i\u0161 debiutinio albumo. \u0160ios akimirkos laukiau jau labai seniai \u2013 ilg\u0105 laik\u0105 intensyviai repetavome su grupe, kruop\u0161\u010diai ruo\u0161\u0117me program\u0105, tod\u0117l dabar be galo smalsu, kaip \u017emon\u0117s reaguos ir priims naujuosius k\u016brinius,\u201d \u2013 atviravo atlik\u0117ja.", "Renginys \u012fvyks vos pra\u0117jusi\u0105 savait\u0119 \u0161iltajam sezonui atsidariusioje \u201eVasaros Terasoje\u201d, \u012fsik\u016brusioje Vilniaus Mokytoj\u0173 nam\u0173 kiemelyje. Koncerto organizatoriai neslepia, jog labai d\u017eiaugiasi, kad b\u016btent \u0161i erdv\u0117 taps pirm\u0105ja sostin\u0117je, kurioje po k\u016brybin\u0117s pertraukos pasirodys GJan.", "\u201eMes tvirtai tikime, kad GJan d\u0117ka ateityje m\u016bs\u0173 \u0161alis bus \u017einoma visame pasaulyje, o mes terasoje tur\u0117sime lentel\u0119, kurioje bus para\u0161yta \u201e\u010dia koncertavo GJan\u201d ir pasidid\u017eiuodami rodysime j\u0105 turistams,\u201d \u2013 juokavo koncertus \u201eVasaros Terasoje\u201d organizuojan\u010dios muzikos agent\u016bros \u201eDamn Good\u201d \u012fk\u016br\u0117jos A. Naveckait\u0117 ir G. Lechavi\u010di\u016bt\u0117.", "Pasirinkta erdve savo nauj\u0173j\u0173 k\u016brini\u0173 pristatymui yra patenkinta ir pati GJan bei kvie\u010dia visus \u010dia ateiti jos palaikyti.", "\u201eMan \u201eVasaros Terasa\u201d asocijuojasi su \u0161iltuoju met\u0173 sezonu ir gera muzika. Labai smagu, kad yra tokia erdv\u0117, o dar smagiau joje groti \u2013 vis\u0173 \u010dia labai lauksiu,\u201d \u2013 \u012f ketvirtadienio koncert\u0105 savo klausytojus kviet\u0117 GJan."], "date": ["2017 m. gegu\u017e\u0117s 18 d. 09:53"], "id": "74673690"},
{"url": "http://www.delfi.lt/veidai/muzika/midsummer-vilnius-pristate-festivalio-programa-kurioje-ir-atskiri-jazzu-bei-leon-somov-pasirodymai.d?id=74673784", "title": ["\u201eMidsummer Vilnius\u201c pristat\u0117 festivalio program\u0105, kurioje ir atskiri Jazzu bei Leon Somov pasirodymai"], "text": ["\u201eKasmet ie\u0161kome \u012fdomi\u0173 ir negird\u0117t\u0173 pasirodym\u0173 format\u0173, kurie atvert\u0173 naujas galimybes atlik\u0117jams bei stebint\u0173 \u012f festival\u012f susirinkusius klausytojus. \u0160iais metais, liepos 17-28 d., vykstan\u010diame festivalyje pristatysime net 10 profesionali\u0173 tarptautini\u0173 ir \u0161alies scenini\u0173 projekt\u0173. V\u0117l kviesime ne tik \u012f muzikinius, bet ir \u012f teatro pasirodymus. Programoje savo favoritus tikrai ras kiekvienas lankytojas\u201d, \u2013 prane\u0161ime spaudai pasakojo festivalio iniciatorius ir meno vadovas Valdas Petreikis.", "Festivalio iniciatorius atskleid\u0117 ir paskutinius du pasirodymus, sulaukusius garsi\u0173 \u017ei\u016brov\u0173 ovacij\u0173. Vienas j\u0173, tai Leon Somov ir jo elektronin\u0117s muzikos projektas \u201eHighly Sedated\u201c su Lietuvos kameriniu orkestru, diriguojamu Modesto Pitr\u0117no. Unikaliame \u201eHighly Sedated Orchestra\u201c projekte elektronin\u0117 muzika susijungs su klasikini\u0173 instrument\u0173 skambesiais.", "Vienas geriausi\u0173 muzikos prodiuseri\u0173 Lietuvoje Leon Somov jau antrus metus daugiau laiko praleid\u017eia Stokholme nei Lietuvoje. \u010cia kartu su \u0161ved\u0173 elektronin\u0117s muzikos grupe \u201eHighly Sedated\u201c jis pasin\u0117r\u0119s \u012f k\u016bryb\u0105 ir jau ra\u0161ko pirmuosius pasaulinio pripa\u017einimo vaisius. Liepos 21 d. savo k\u016brinius jie pristatys ir Lietuvos klausytojams. \u017dadama, kad tai bus tikras penktadienio vakar\u0117lis po atviru dangumi miesto centre.", "Festivalio organizatoriai atskleid\u0117 ir dar vien\u0105 itin laukiam\u0105 Just\u0117s Arlauskait\u0117s-Jazzu pasirodym\u0105. Publikos numyl\u0117tin\u0117, daugiat\u016bkstantines minias \u012f savo pasirodymus sutraukianti daininink\u0117 \u0161iemet \u012f festival\u012f sugr\u012f\u0161 jau tre\u010di\u0105 kart\u0105. Visi bilietai \u012f pra\u0117jusius Jazzu pasirodymus buvo i\u0161parduoti dar gerokai prie\u0161 koncertus.", "Liepos 28 d. Valdov\u0173 r\u016bm\u0173 kieme po atviru dangumi pasirodysianti aksominio balso savinink\u0117 festivaliui ruo\u0161ia speciali\u0105 program\u0105. Atlik\u0117ja \u017eada atlikti gerai \u017einomus k\u016brinius bei nustebinti naujomis savo dainomis. Be abejon\u0117s, tai bus vienas jautriausi\u0173 ir \u012fsimintiniausi\u0173 vasaros vakar\u0173.", "\u0160iemet festivalio mecenatu tapo viena did\u017eiausi\u0173 nekilnojamojo turto pl\u0117tros ir statybos \u012fmoni\u0173 grupi\u0173 Lietuvoje UAB \u201eEika\u201c. Kaip kalb\u0117jo \u012fmon\u0117s generalinis direktorius Domas Dargis, kad miestas b\u016bt\u0173 gyvas, b\u016btina u\u017epildyti j\u012f kult\u016bra ir menu.", "\u201eVertiname \u0161i\u0105 partneryst\u0119 ir mecenatyst\u0119, kaip bendr\u0105 darb\u0105 kei\u010diant miesto veid\u0105 ir skatinant novatori\u0161kos miesto kult\u016bros atsiradim\u0105. Dar pernai ver\u017eliai startav\u0119s \u201eMidsummer Vilnius\u201c festivalis patrauk\u0117 m\u016bs\u0173 ak\u012f savo naujomis id\u0117jomis, skirting\u0173 meno \u0161ak\u0173 apjungimu, \u012fvairiausi\u0173 form\u0173 i\u0161pildymu, geb\u0117jimu patraukti publikos d\u0117mes\u012f. \u0160iais metais nusprend\u0117me novatori\u0161k\u0105 miesto kult\u016br\u0105 skleisti kartu. EIKA jau beveik 25-erius metus stato gyvenamuosius kvartalus, biurus, komercines pastatus, kuria miesto erdves \u2013 tai m\u016bs\u0173 misija, bet lygiai taip pat mums svarbu, kad tos erdv\u0117s pulsuot\u0173 gyvybe, b\u016bt\u0173 pripildytos kult\u016bros, miestie\u010diai ir sve\u010diai gal\u0117t\u0173 d\u017eiaugtis gyvenimu Vilniuje\u201c, \u2013 sak\u0117 D. Dargis", "Dar viena \u0161i\u0173 met\u0173 naujiena, pristatyta renginio metu, tai festivalio lankytojo rinkinys. \u201eI\u0161tikimiausi vidurvasario festivalio lankytojai jau netrukus tur\u0117s prog\u0105 \u012fsigyti asmenin\u012f festivalio biliet\u0105, su kuriuo gal\u0117s patekti \u012f visus festivalio renginius bei taip pat j\u0173 metu gaus ir \u012fvairias r\u0117m\u0117j\u0173 staigmenas \u2013 nemokamos kavos, lietpalt\u012f, jei nety\u010dia u\u017eklupt\u0173 lietus, ir kit\u0173 siurpriz\u0173\u201d, \u2013 prane\u0161\u0117 V. Petreikis.", "Festivalio organizatoriai susirinkusiems primin\u0117 ir apie jau pristatytus ir itin laukiamus vasaros pasirodymus. Liepos 17-28 dienomis Vilniaus miesto \u0161irdyje \u017ei\u016brovai gal\u0117s i\u0161vysti Edward Clug balet\u0105 \u201eRadio and Juliet\u201c, brit\u0173 grup\u0117s \u201eThe Tiger Lillies\u201d, JAV pasaulinio garso operos \u017evaig\u017ed\u0117s i\u0161 JAV Charleso Castronovo, fortepijono virtuozo i\u0161 Arm\u0117nijos Tigran Hamasyan, Lino Adomai\u010dio ir Vokietijos styginio kvinteto \u201eG-Strings\u201c bei Smorigin\u0173 \u0161eimos dueto koncertus ir Eimunto Nekro\u0161iaus spektakl\u012f \u201eRojus\u201c, kuriame pagrindin\u012f vaidmen\u012f atliks aktorius Rolandas Kazlas. \u012e festivalio scen\u0105 \u017eengs ir pristatymo renginyje klausytojus su\u017eav\u0117j\u0119s Nauj\u0173 id\u0117j\u0173 kamerinis orkestras (NIKO).", "Po jaukaus \u201eMidsummer Vilnius\u201c festivalio pristatymo ir NIKO koncerto Valdov\u0173 r\u016bmuose visi sve\u010diai vakar\u0105 prat\u0119s\u0117 madingame sostin\u0117s naktiniame bare \u201eGlory Bar by Stikliai\u201c."], "date": ["2017 m. gegu\u017e\u0117s 18 d. 09:59"], "id": "74673784"},
{"url": "http://www.delfi.lt/veidai/muzika/festivalis-roko-naktys-keliasi-i-klaipeda-pristatomi-pirmieji-atlikejai.d?id=74676506", "title": ["Festivalis \u201eRoko naktys\u201c keliasi \u012f Klaip\u0117d\u0105, pristatomi pirmieji atlik\u0117jai"], "text": ["Antradien\u012f Vilniuje, Nepriklausomyb\u0117s aik\u0161t\u0117je, festivali\u0173 reng\u0117jai ir muzikantai gitaromis ir b\u016bgnais budino sveik\u0105 prot\u0105 prie Seimo r\u016bm\u0173. O rugpj\u016b\u010dio 11-12 dienomis roko laivas i\u0161keliaus \u012f Klaip\u0117d\u0105. Tiesa, \u0161\u012fkart \u2013 ne protestuoti, o linksmintis, ra\u0161oma organizatori\u0173 prane\u0161ime spaudai.", "\u201eRoko nakt\u0173 2017\u201c organizatoriai prane\u0161a, kad \u0161i\u0173 met\u0173 festivalio vieta \u2013 Klaip\u0117dos laiv\u0173 remonto dokas, centrin\u0117 miesto erdv\u0117 prie kruizini\u0173 laiv\u0173 terminalo. \u0160i aplinka tobulai tiks laisvo ir am\u017einai jauno festivalio atlik\u0117jams \u2013 indie roko grupei \u201eBlood Red Shoes\u201c i\u0161 Jungtin\u0117s Karalyst\u0117s.", "Tai \u2013 stulbinan\u010diai energingas, stilingas ir kiek mistifikuotas duetas, \u0161\u012f m\u0117nes\u012f grosiantis did\u017eiajame Braitono festivalyje \u201eThe Great Escape\u201c. Grup\u0117s vokalist\u0117 ir gitarist\u0117 \u2013 Laura-Mary Carter, antrasis vokalistas ir b\u016bgnininkas \u2013 Stevenas Ansellis.", "\u201eKas mus jaudina? Mirtingumas, psichoz\u0117s, neuroz\u0117s, seksas, sapnai, ateitis, susvetim\u0117jimas, pab\u0117gimas, masin\u0117s \u0161vent\u0117s, atlaidumas, viltis ir daug kit\u0173 dalyk\u0173, \u2013 sako duetas, pasivadin\u0119s \u201ekruvinai raudonais bateliais\u201c amerikiet\u0117s aktor\u0117s ir \u0161ok\u0117jos, Fredo Astaire\u2018o partner\u0117s Ginger Rogers garbei. \u2013 Teb\u016bnie tai reminiscencija jos baltiems bateliams, kuriais tryp\u0117 tiek, kad jie permirko krauju.\u201c", "Laura ir Stevenas nedaug\u017eod\u017eiauja, bet j\u0173 k\u016bryba pasako visk\u0105 apie \u0161iuos beproti\u0161kai \u012fdomi\u0105 muzik\u0105 transliuojan\u010dius jaunus \u017emones, kurie savo pirm\u0105j\u012f EP sugeb\u0117jo i\u0161parduoti vos per dvi savaites. Tai jau istorija, bet ji tik \u012frodymas, kad \u201eBlood Red Shoes\u201c gim\u0117 laiku. O j\u0173 naujausias darbas \u2013 singlas \u201eEye to eye\u201c galutinai visk\u0105 sustat\u0117 \u012f vietas.", "Lietuvi\u0173 muzikant\u0173 kompanija \u0161i\u0173 met\u0173 \u201eRoko naktyse\u201c taip pat verta vis\u0173 nyk\u0161\u010di\u0173 \u012f vir\u0161\u0173. Pirmiausia norisi i\u0161skirti M.A.M.A 2016 ir M.A.M.A 2014 geriausias roko grupes \u2013 \u201eFreaks on Floor\u201c ir \u201eColours of Bubbles\u201c, kurios surinko \u012fkvepian\u010di\u0105 mini\u0105 \u0161iuolaikinio roko m\u0117g\u0117j\u0173 \u012f stulbinan\u010dios energijos koncert\u0105 Vilniaus \u201eSiemens\u201c arenoje. \u0160\u012fkart Vilniaus ir \u0160iauli\u0173 roko grupi\u0173 fanai gal\u0117s pa\u0161\u0117lti su \u201efreaksais\u201c ir \u201ecoloursais\u201c Klaip\u0117doje.", "Dar viena grup\u0117 \u2013 duokl\u0117 teisingoms tradicijoms \u2013 BIX, \u201erokuose\u201c grojanti nuo pat pirm\u0173j\u0173 festivalio dien\u0173. \u0160iemet 30-met\u012f \u0161ven\u010diantys \u201ebixai\u201c sako, kad bus \u0161aunu prad\u0117ti gimtadienio vakar\u0117l\u012f dar vasar\u0105, nors tikroji jubiliejaus \u0161vent\u0117 \u201eSiemens\u2018e\u201c vyks lapkri\u010dio 16-\u0105j\u0105.", "\u201eEiname su ta \u017einia \u012f festival\u012f ir dalinam\u0117s d\u017eiaugsmu, o kartu ruo\u0161iam\u0117s savo did\u017eiajam koncertui, kuris vadinsis \u201eKaip paskutin\u012f kart\u0105\u201c. Rugpj\u016bt\u012f Klaip\u0117doje, \u201eRoko naktyse\u201c mes priminsime, koki\u0105 galing\u0105 patirt\u012f BIX turi scenoje ir kiek visko gali duoti: ir sen\u0173, ir nauj\u0173 dain\u0173. Labai d\u017eiaugiuosi sprendimu \u0161iemet rokui suteikti truput\u012f industrin\u0117s aplinkos. Gal net roko dvasiai geriau bus skleistis ten, neg\u0105sdinant kurmi\u0173 ir \u017eiogeli\u0173\u201c, \u2013 juokiasi Samas.", "Industrin\u0117s \u0161i\u0173 met\u0173 festivalio nuotaikos puikiai der\u0117s ir prie \u201eFrank Fitts\u201c \u2013 gara\u017einio roko kryp\u010diai priskiriamos grup\u0117s, kuri prie\u0161 metus i\u0161leido debiutin\u012f EP \u201eEverything\u2018s Fine\u201c ir pernai jau sp\u0117jo sugroti 4 dideliuose vasaros festivaliuose. O j\u0173 k\u0105 tik pasirod\u017eiusio pirmojo pilno albumo \u201eYou\u2018re Lonely\u201c pristatymas viename sostin\u0117s senamies\u010dio klube sub\u016br\u0117 \u0161ios jaunos grup\u0117s gerb\u0117jus i\u0161 visos Lietuvos.", "Rugpj\u016bt\u012f jie gal\u0117s m\u0117gautis savaitgaliu prie j\u016bros kartu su \u201eFrank Fitts\u201c. O taip pat \u2013 j\u0173 mylim\u0173 draugi\u0173, feministinio pankroko grupe \u201eCrusial Features\u201c. Tai yra visi\u0161kai atgaiva tiems, kurie Lietuvos roko scenoje ilg\u0117josi kietos dailiosios lyties. Tiesa, pa\u010dios \u201eCrusial Features\u201c neskirsto muzikant\u0173 pagal lyt\u012f, o j\u0173 dainose a\u0161triai plakami seksistai, homofobai, sovietinio m\u0105stymo atgyvenos ir strig\u0119 siauro matymo koridoriuose.", "\u201eDabar skamb\u0117s daina vegetarams, kuriems mama neleid\u017eia b\u016bti vegetarais\u201c, \u2013 sako merginos, ir scenoje pagamina \u017eiauriai skan\u0173, puikiai i\u0161kept\u0105, pankroko \u201esteik\u0105\u201c.", "Klaip\u0117dos laiv\u0173 remonto doke vyksian\u010diame festivalyje \u201eRoko naktys 2017\u201c \u0161ios grup\u0117s gros rugpj\u016b\u010dio 11-12 dienomis. Atlik\u0117j\u0173 s\u0105ra\u0161as dar bus papildytas."], "date": ["2017 m. gegu\u017e\u0117s 18 d. 12:48"], "id": "74676506"},
{"url": "http://www.delfi.lt/veidai/muzika/grupes-sel-gerbejams-dvi-svarbios-naujienos-apie-simtus-tukstanciu-euru-kainuosianti-grandiozini-koncerta-klaipedoje.d?id=74676728", "title": ["Grup\u0117s SEL gerb\u0117jams - dvi svarbios naujienos apie \u0161imtus t\u016bkstan\u010di\u0173 eur\u0173 kainuosiant\u012f grandiozin\u012f koncert\u0105 Klaip\u0117doje"], "text": ["\u201eA\u0161 \u017einau, kad SEL gerb\u0117jai yra patys i\u0161tikimiausi. Bet kiekvien\u0105 kart\u0105, kai jie tai primena, man paglosto \u0161ird\u012f. Esu d\u0117kingas mano muzikos myl\u0117tojams u\u017e tai, kad domisi SEL k\u016bryba ir pasirodymais. O geriausia mano pad\u0117ka jiems \u2013 stulbinamas b\u016bsimas \u0161ou, kuris bus dar geresnis nei iki \u0161iol buv\u0119\u201c, - kalb\u0117jo Egidijus.", "Lietuvos muzikos pasaulio \u017evaig\u017ed\u0117 iki koncerto likus vos 50 dien\u0173 prane\u0161\u0117 dvi svarbias naujienas. Pirmoji \u2013 kad liko nedaug biliet\u0173 \u012f SEL pasirodym\u0105 liepos 8 dien\u0105. Antroji \u2013 kad at\u0117jusieji \u012f koncert\u0105 taps muzikin\u0117s premjeros liudininkais. Nauj\u0173 grup\u0117s dain\u0173 i\u0161tro\u0161k\u0119 gerb\u0117jai gal\u0117s b\u016bti pirmieji, kurie i\u0161girs naujausi\u0105 SEL k\u016brin\u012f.", "\u201eGarantuoju, kad daina tikrai patiks\u201c, - sako Egidijus.", "Anks\u010diau jau buvo prane\u0161ta, kad koncerte susirinkusieji pamatys toki\u0105 scen\u0105, kokios netur\u0117jo nei Lietuvos, nei pasaulinio lygio \u017evaig\u017ed\u0117s.", "SEL lyderis E.Drag\u016bnas toliau kelia pramog\u0173 pasaulio kartel\u0119 auk\u0161tyn.", "Prie\u0161 kelis metus grandiozinius an\u0161laginius koncertus reng\u0119s atlik\u0117jas investavo \u0161imtus t\u016bkstan\u010di\u0173 eur\u0173, kad savo gerb\u0117jams surengt\u0173 nepamir\u0161tam\u0105 \u0161ou.", "Dabar Egidijus pranoks pats save. Pasak bene did\u017eiausios Lietuvos muzikos \u017evaig\u017ed\u0117s, unikal\u0173 scenin\u012f sprendim\u0105 jis gerb\u0117jams pristatyti nor\u0117jo jau seniai. \u0160\u012fmet jis pagaliau gali tai padaryti.", "\u201eScena bus kaip 8 auk\u0161t\u0173 dyd\u017eio robotas. Toks dar nestov\u0117jo nei Lietuvoje, nei u\u017e jos rib\u0173\u201c, - intrigavo E.Drag\u016bnas.", "Beje, atlik\u0117jas sako, kad pirmoji scenos vizualizacija, kuria jis su gerb\u0117jais pasidalijo prie\u0161 kelis m\u0117nesius, dar patobulinta."], "date": ["2017 m. gegu\u017e\u0117s 18 d. 13:04"], "id": "74676728"},
{"url": "http://www.delfi.lt/veidai/muzika/taurage-vasaros-sezona-atidarys-su-m-mikutaviciumi.d?id=74677066", "title": ["Taurag\u0117 vasaros sezon\u0105 atidarys su M. Mikutavi\u010diumi"], "text": ["\"D\u017eiaugiam\u0117s, kad sezon\u0105 galime atidaryti su tokiu sprogimu, pasikviet\u0119 ypatingus atlik\u0117jus. Tuo pa\u010diu norime prisid\u0117ti prie Miesto \u0161vent\u0117s rengini\u0173, pritraukti \u012f Taurag\u0119 kuo daugiau sve\u010di\u0173 i\u0161 aplinkini\u0173 miest\u0173\", \u2013 prane\u0161ime spaudai sako renginio organizatoriu \u0160ar\u016bnas Paulikas.", "Taurag\u0117s miesto \u0161vent\u0117 \u201eTauro ragas 2017\u201c vyks gegu\u017e\u0117s 30 \u2013 bir\u017eelio 4 dienomis. \u0160vent\u0117s sve\u010diai gal\u0117s m\u0117gautis garsiausi\u0173 Lietuvos atlik\u0117j\u0173 pasirodymais, be \u201eRadist\u0173\u201c \u010dia taip pat koncertuos Marijonas Mikutavi\u010dius, vyks TV laidos \u201eDuokim garo\u201c filmavimas ir tiesiogin\u0117 transliacija.", "\u0160i\u0105 vasar\u0105 Tauragi\u0161ki\u0173 pam\u0117gtoje Keramikos pramog\u0173 zonoje \u201eLiberty beach\u201c, kaip ir pra\u0117jusiais metais, veiks lauko terasa, vandenlen\u010di\u0173 parkas, vyks klubin\u0117s muzikos vakar\u0117liai ir koncertai po atviru dangumi."], "date": ["2017 m. gegu\u017e\u0117s 18 d. 13:30"], "id": "74677066"},
{"url": "http://www.delfi.lt/veidai/muzika/dienos-sviesa-isvydo-paskutinis-grupes-foje-vaizdo-klipas.d?id=74678486", "title": ["Dienos \u0161vies\u0105 i\u0161vydo paskutinis grup\u0117s \u201eFoje\u201c vaizdo klipas"], "text": ["Pasak grup\u0117s lyderio Andriaus Mamontovo, dainos \u201ePaskutinis traukinys\u201c vaizdo klipas buvo nufilmuotas \u201eFoje\u201c kelion\u0117s Budape\u0161te metu. Viskas vyko 1996-\u0173j\u0173 pavasar\u012f \u2013 likus lygiai metams iki paskutinio grup\u0117s koncerto. Pasak muzikanto \u2013 tai paskutinis dar nei\u0161leistas prie\u0161 20 met\u0173 i\u0161siskyrusios grup\u0117s vaizdo klipas.", "\u201ePaskutinis traukinys\u201c \u2013 daina i\u0161 1996 m. grup\u0117s \u201eFoje\u201c albumo\u201e1982\u201c. \u0160is \u012fra\u0161as \u2013 paskutin\u0117 oficiali pilna kolektyvo plok\u0161tel\u0117, i\u0161leista dar grupei nei\u0161siskyrus.", "K\u016brin\u012f \u201ePaskutinis traukinys\u201c Andrius Mamontovas iki \u0161iol atlieka ir savo soliniuose koncertuose. \u0160i\u0105 dain\u0105 bus galima i\u0161girsti ir gruod\u017eio 17 d. \u201eSiemens\u201c arenoje vyksian\u010diame muzikanto i\u0161skirtiniame pasirodyme \u201eAM 50\u201c. Renginys, \u012f kur\u012f i\u0161pirkti beveik visi bilietai, organizuojamas Andriaus Mamontovo 50-ojo gimtadienio proga.", "Susitikimo Vingio parke akimirkos:"], "date": ["2017 m. gegu\u017e\u0117s 18 d. 14:11"], "id": "74678486"},
{"url": "http://www.delfi.lt/veidai/muzika/po-metus-trukusios-petraukos-i-scena-sugrizusi-gjan-gerbejus-dziugino-dar-negirdetomis-dainomis.d?id=74684830", "title": ["Po metus trukusios petraukos \u012f scen\u0105 sugr\u012f\u017eusi GJan gerb\u0117jus d\u017eiugino dar negird\u0117tomis dainomis"], "text": ["\u012e scen\u0105 atlik\u0117ja sugr\u012f\u017eo po daugiau nei metus trukusios tylos ir k\u016brybin\u0117s pertraukos.", "Jau prie\u0161 penkerius metus, b\u016bdama vos 17-os Greta Jan\u010dyt\u0117 (tikrasis GJan vardas) internete surinkdavo milijonines per\u017ei\u016bras ir buvo tituluojama did\u017eiausia lietuvi\u0161kosios muzikos viltimi pasaulyje, ta\u010diau pirmasis jos albumas, kurio dainos ir skamb\u0117s koncerte, pasirodys tik \u0161iais metais.", "\u0160\u012fvakar Mokytoj\u0173 nam\u0173 kiemelyje atlik\u0117ja savo gerb\u0117jams atliko naujas ir dar negird\u0117tas dainas i\u0161 debiutinio albumo. GJan nesl\u0117p\u0117, kad prie\u0161 \u0161\u012f pasirodym\u0105 \u0161iek tiek jaudinosi, mat pasiruo\u0161imas programai, repeticijos su grupe at\u0117m\u0117 daug laiko, buvo smalsu, kaip \u017emon\u0117s priims naujuosius k\u016brinius."], "date": ["2017 m. gegu\u017e\u0117s 18 d. 21:26"], "id": "74684830"},
{"url": "http://www.delfi.lt/veidai/muzika/itakingiausias-skandinavijos-rokeris-pamena-pikantiska-patirti-lietuvoje.d?id=74368578", "title": ["\u012etakingiausias Skandinavijos rokeris pamena pikanti\u0161k\u0105 patirt\u012f Lietuvoje"], "text": ["- Puikiai praleidau laik\u0105\u2026 Dar ten grojome 1995-aisiais, su \u201eHypocrisy\u201c, paskui ir su \u201ePain\u201c... Tur\u0117jau kelet\u0105 beproti\u0161k\u0173 patir\u010di\u0173, bet neketinu leistis \u012f detales, nes gali b\u016bti, kad tarp j\u016bs\u0173 skaitytoj\u0173 yra nepilname\u010di\u0173 (Kvatoja).", "- Grosime 9-10 festivali\u0173 \u0161i\u0105 vasar\u0105, o gal ir daugiau j\u0173 bus \u2013 dar ne\u017einau tikslaus skai\u010diaus. Jeigu n\u0117ra tur\u0173 ar festivali\u0173, paprastai t\u016bnau namuose. Visuomet galiu nueiti 50 metr\u0173 iki savo studijos, jei kartais gimt\u0173 id\u0117ja... Tokia yra mano atostog\u0173 vizija \u2013 trintis namie. Niekada nesukau galvos d\u0117l to, kad buvau truput\u012f mir\u0119s 2004-aisiais.", "- Yra: \u012ftrauk savo moter\u012f \u012f muzikos versl\u0105. Tada bus \u0161iek tiek lengviau. (Juokiasi.)", "- Ties\u0105 sakant, visada stengiuosi pad\u0117ti naujokams, kuo begal\u0117damas. \u0160iuo metu yra viena grup\u0117, kuri\u0105 sub\u016br\u0117 mano kaimyn\u0173 berni\u016bk\u0161tis. Ji vadinasi \u201eLetters from the Colony\u201c. Greitai apie juos i\u0161girsite.", "- Mes su Tillu esame geriausi draugai nuo 2000-\u0173j\u0173. Viskas prasid\u0117jo gerai, abu buvome \u017eiauriai u\u017esideg\u0119, viskas aplink sprogin\u0117jo, kol dar\u0117me tai, ir gal ateityje dar k\u0105 nors \u012fdomaus nuveiksime. Ne\u017einau, kok\u012f \u012fsp\u016bd\u012f \u0161is darbas paliko kitiems \u201eLindemann\u201c nariams. Turb\u016bt, nekok\u012f. (Kvatoja.)", "- Tai neturi nieko bendra su muzikos \u017eanru. A\u0161 tur\u0117jau vizij\u0105, kuri\u0105 steng\u0117m\u0117s i\u0161pildyti su moterimis, ir joms \u0161auniai sek\u0117si. Bet a\u0161 buvau \u0161iek tiek apleid\u0119s \u201ePain\u201c tuo metu, o jos nor\u0117jo daugiau veiklos ir nusprend\u0117 jud\u0117ti toliau...", "- A\u0161 visada esu atviras naujoms id\u0117joms. Ir mes leidom\u0117s \u012f tur\u0105 su \u201eNightwish\u201c, trank\u0117m\u0117s kartu 7-8 savaites. Tada ir subrandinome bendros dainos id\u0117j\u0105. Manau, viskas suveik\u0117 puikiai.", "- Tai tiesiog yra kita, dar viena mano pus\u0117. A\u0161 turiu labai daug skirting\u0173 pusi\u0173, kaip pasteb\u0117jote. (Juokiasi.)", "- \u017dinoma! Mes turime lygiai toki\u0105 pa\u010di\u0105 tradicij\u0105 \u0160vedijoje, \u2013 margintus degtin\u0117s butelius! (Juokiasi.) Taigi, bus proga greitai su jumis visais pasimatyti!"], "date": ["2017 m. baland\u017eio 14 d. 12:46"], "id": "74368578"},
{"url": "http://www.delfi.lt/veidai/muzika/daddy-was-a-milkman-pristato-nauja-daina.d?id=74307916", "title": ["\u201eDaddy Was A Milkman\u201c pristato nauj\u0105 dain\u0105"], "text": ["Naujas k\u016brinys pateks \u012f \u0161iuo metu \u012fra\u0161in\u0117jam\u0105 \u201eDaddy Was A Milkman\u201c antr\u0105j\u012f studijin\u012f album\u0105. \u201eB\u016bna dien\u0173, kai steb\u0117tinai nesiseka niekas \u2013 nuo ma\u017e\u0173 dalyk\u0173 iki byran\u010di\u0173 ilgalaiki\u0173 sumanym\u0173, t\u0119stini\u0173 darb\u0173. Vakare jau \u017einai, kad at\u0117jus rytui visai nenor\u0117si keltis\u201c, \u2013 sako \u201eDaddy Was A Milkman\u201c pseudonimu prisistatantis atlik\u0117jas Ignas Poci\u016bnas. \u201eDaina \u201eBed, a Book & a Smoke\u201c yra apie savijaut\u0105, kai nekyla rankos, o aplinkyb\u0117s ver\u010dia i\u0161spausti ironi\u0161k\u0105 \u0161ypsen\u0105\u201c.", "Planuojama, kad kol kas pavadinimo neturintis \u201eDaddy Was A Milkman\u201c albumas bus i\u0161leistas 2018 metais. \u201e\u0160i daina yra apie tai, kaip darbo dienos ryt\u0105 leidi sau likti pataluose, skaitai knygas, geri kav\u0105 ir net nesijauti kaltas. Tuomet viskas lengvai u\u017eknisa, bet tokia teigiama, \u0161viesia prasme. Tai lyg tylus protestas prie\u0161 nes\u0117kmi\u0173 ruo\u017e\u0105, kelias \u012f geresn\u0119 savijaut\u0105 ir b\u016bdas \u012frodyti sau, kad pastrig\u0119 reikalai \u2013 dar ne pasaulio pabaiga\u201c, \u2013 teigia \u201eDaddy Was A Milkman\u201c.", "Nauja \u201eDaddy Was A Milkman\u201c daina \u201eBed, a Book & a Smoke\u201c: ", "Met\u0173 prover\u017eio ir Met\u0173 elektronikos apdovanojimus \u0161i\u0173 met\u0173 \u201eM.A.M.A.\u201c ceremonijoje laim\u0117j\u0119s \u201eDaddy Was A Milkman\u201c debiutavo prie\u0161 dvejus metus. Nepaisant to, meloman\u0173 ir muzikos kritik\u0173 simpatijas peln\u0119s atlik\u0117jas jau sp\u0117jo surengti an\u0161laginius koncertus visuose trijuose did\u017eiuosiuose Lietuvos miestuose. 2016 m. jis baig\u0117 surengdamas koncert\u0105 sausakim\u0161ame \u201ePalladium\u201c klube Rygoje (Latvija).", "Taip pat, \u201eDaddy Was A Milkman\u201c s\u0117kmingai atstovavo m\u016bs\u0173 \u0161aliai did\u017eiausiame Baltijos \u0161ali\u0173 festivalyje \u201ePositivus\u201c. Puikiu jo pasirodymu m\u0117gavosi vieno did\u017eiausi\u0173 m\u016bs\u0173 \u0161alies muzikos festivali\u0173 \u201eGranatos Live\u201c publika. \u201eDaddy Was A Milkman\u201c grojo ir vienos dienos festivalyje \u201eSummer In The City\u201c, kur \u201eap\u0161ild\u0117\u201c brit\u0173 \u017evaig\u017ed\u0119 John\u0105 Newman\u0105.", "\u0160iemet atlik\u0117j\u0105 v\u0117l matysime \u201eSummer In The City\u201c scenoje \u2013 \u201eDaddy Was A Milkman\u201c kartu su pagrindin\u0117mis \u017evaig\u017ed\u0117mis \u201eRoyksopp\u201c ir JP Cooper surengs i\u0161skirtin\u012f pasirodym\u0105. Vienintelis \u201eDaddy Was A Milkman\u201c koncertas ne festivaliuose \u012fvyks rugpj\u016b\u010dio 3 d. Trakuose. \u201eTai \u2013 vienintelis mano vasaros koncertas, vyksiantis ne festivalyje\u201c, \u2013 sako \u201eDaddy Was A Milkman\u201c. \u201eD\u017eiaugiuosi, kad \u0161\u012fkart galiu jus visus pakviesti \u012f ypating\u0105 viet\u0105 \u2013 Trak\u0173 pil\u012f\u201c."], "date": ["2017 m. baland\u017eio  9 d. 17:13"], "id": "74307916"},
{"url": "http://www.delfi.lt/veidai/muzika/delfi-premjera-naujame-sel-vaizdo-klipe-nusifilmavo-ir-e-sebrova-ir-e-draguno-sunus.d?id=74309100", "title": ["DELFI premjera: naujame SEL vaizdo klipe nusifilmavo ir E. Sebrova, ir E. Drag\u016bno s\u016bnus"], "text": ["\u201eVaizdo klipo id\u0117ja lengva, paprasta. Kadangi man ta daina svarbi, pasikvie\u010diau ir Eleonor\u0105 su Deividu, o dabar galite \u012fvertinti, kaip viskas gavosi\u201c, \u2013 sako E. Drag\u016bnas.", "Selas neslepia, jog neseniai \u012fsigijo videokompanij\u0105, tod\u0117l nuo \u0161iol kiekvien\u0105 k\u016brin\u012f lyd\u0117s ir specialiai jam sukurtas klipas.", "\u201e\u0160iandien \u012f pasaul\u012f paleid\u017eiame nauj\u0105 \u201eU\u017emerkiu akis\u201c versij\u0105, o po poros savai\u010di\u0173 pristatysime dar vien\u0105 visi\u0161kai nauj\u0105 SEL dain\u0105\u201c, \u2013 \u017eada atlik\u0117jas.", "Na, o kol kas kvie\u010diame i\u0161girsti nauj\u0105 \u201eU\u017emerkiu akis\u201c versij\u0105 ir vaizdais persikelti \u012f \u0161iltuosius kra\u0161tus:", "SEL ir jos lyderis E. Drag\u016bnas \u0161i\u0173 met\u0173 liepos 8-\u0105j\u0105 Klaip\u0117doje rengia unikal\u0173 \u0161ou. Neseniai paai\u0161k\u0117jo, kad koncerte susirinkusieji pamatys toki\u0105 scen\u0105, kokios netur\u0117jo nei Lietuvos, nei pasaulinio lygio \u017evaig\u017ed\u0117s.", "\u201eScena bus kaip 8 auk\u0161t\u0173 dyd\u017eio robotas. Toks dar nestov\u0117jo nei Lietuvoje, nei u\u017e jos rib\u0173\u201c, - intriguoja E. Drag\u016bnas."], "date": ["2017 m. baland\u017eio 11 d. 14:46"], "id": "74309100"},
{"url": "http://www.delfi.lt/veidai/muzika/dz-butkute-ruosiasi-romantiskai-ir-ekstremaliai-kelionei-iki-menulio-ir-atgal.d?id=74310654", "title": ["D\u017e. Butkut\u0117 ruo\u0161iasi romanti\u0161kai ir ekstremaliai kelionei iki M\u0117nulio ir atgal"], "text": ["Spalio 21 dien\u0105 turas prasid\u0117s ten, kur \u0161irdis: D\u017eordanos mylimiausiame mieste \u2013 Kaune, \u201e\u017dalgirio\u201c arenoje. Lapkri\u010dio 4-\u0105j\u0105 atlik\u0117ja pasirodys Klaip\u0117dos \u201e\u0160vyturio\u201c arenoje. Lapkri\u010dio 25 d. jos lauks Vilniaus \u201eSiemens\u201c arena, jau ne kart\u0105 \u012frod\u017eiusi, kad D\u017eordana sostin\u0117je \u2013 labai mylima. Dar vienas jubiliejinio turo koncertas \u012fvyks gruod\u017eio 2 dien\u0105 Panev\u0117\u017eio \u201eCido\u201c arenoje.", "Du pastarieji Butkut\u0117s turai \u2013 \u201eNesudeginta ant lau\u017eo\u201c ir \u201eA\u0161 \u2013 Karalien\u0117!\u201c tapo \u012fkvepian\u010diu pavyzd\u017eiu, kaip galima sukurti i\u0161skirtin\u0119 s\u0117km\u0117s istorij\u0105 ant, atrodyt\u0173, savo karjeros pelen\u0173. \u0160ie D\u017eordanos koncertai auk\u0161tai i\u0161k\u0117l\u0117 kartel\u0119 ir netgi privert\u0117 pasitempti kitus scenos kolegas.", "Dar vienas \u012fsimintinas projektas pra\u0117jusi\u0105 vasar\u0105 \u012fvyko paj\u016bryje, Klaip\u0117dos vasaros estradoje. Tuomet t\u016bkstan\u010diams gerb\u0117j\u0173 atlik\u0117ja pristat\u0117 linksm\u0105 ir intriguojant\u012f \u0161ou \u201eNeonin\u0117s peli\u0173 uodegos\u201c, kuriame \u017eavingai susipyn\u0117 devinto de\u0161imtme\u010dio nuotaika, ma\u017edaug tuomet gim\u0119 atlik\u0117jos superhitai bei \u0161i\u0173 dien\u0173 ne\u012fkainojamos technin\u0117s galimyb\u0117s.", "Jubiliejinio D\u017eordanos Butkut\u0117s turo pavadinimas \u2013 lyg romanti\u0161kas meil\u0117s prisipa\u017einimas \u2013 \u201eIki M\u0117nulio ir atgal\u201c. Tai sufleruoja, kad atlik\u0117ja, savo gerb\u0117jus mylinti taip pat stipriai, kaip ir jie \u2013 j\u0105, pati sukels ir su visais kartu i\u0161gyvens tikr\u0105 jausm\u0173 uragan\u0105. Be jokios abejon\u0117s, pirmiausia tai atsispind\u0117s muzikoje.", "\u201eNoriu, kad \u017emon\u0117s \u0161io turo koncertuose pasijust\u0173 labai laimingi. D\u0117l to \u012ftrauk\u0117me \u012f program\u0105 ir tuos hitus, kuri\u0173 nebuvo ankstesniuose turuose\u201c, \u2013 atskleid\u017eia Butkut\u0117.", "\u201eD\u017eordana pasak\u0117 \u2013 D\u017eordana padar\u0117\u201c, \u2013 tuo \u012fsitikino visi, pastaraisiais metais dirb\u0119 jos komandoje ar apsilank\u0119 atlik\u0117jos koncertuose. Jei D\u017eordana pa\u017eada nustebinti \u2013 ji nustebins, jei sako, kad bus fantasti\u0161ka \u2013 taip ir bus. Jei kalba, kad \u012f jausmus atsilygins jausmais \u2013 jau galima nusiteikti.", "Akivaizdu, kad \u0161is jubiliejinis turas, apr\u0117piantis net tris k\u016brybinius de\u0161imtme\u010dius, bus ne \u0161iaip koncertai. Savo pasirodymais D\u017eordana ra\u0161o istorij\u0105, ir \u0161\u012fkart jos muzikiniai memuarai bus kaip niekada emocingi.", "\u201eViskas vyks tarp \u017eem\u0117s ir dangaus: ir vizualiai, ir muzikaliai, ir emoci\u0161kai, \u2013 teigia turo prodiuseris Elegijus Strasevi\u010dius. \u2013 Pavadinime \u201eIki M\u0117nulio ir atgal\u201c slypi dvi u\u017euominos: pirmoji, \u017einoma, meil\u0117 \u2013 tokia net \u0161iek tiek infantili, paaugli\u0161ka, beproti\u0161kai svaiginanti, kai net negali apsakyti, kaip stipriai myli: na, iki M\u0117nulio ir atgal. O antroji potekst\u0117 \u2013 ekstremalumas. I\u0161\u0161auti \u012f kosmos\u0105, patirti tai, kas nepatirta.\u201c", "Keli pastarieji metai D\u017eordanai buvo dosn\u016bs nuostabi\u0173 patyrim\u0173. Met\u0173 moters titulas, presti\u017einis apdovanojimas u\u017e nuopelnus lietuvi\u0161kai muzikai, platininiu tap\u0119s albumas \u201eKry\u017ekel\u0117s\u201c ir svarbiausia \u2013 beveik 100 t\u016bkstan\u010di\u0173 klausytoj\u0173, apsilank\u0119 jos koncertuose did\u017eiosiose arenose.", "Bet tai \u2013 ne ta\u0161kas, tik kablelis.", "\u201eTurime j\u0117g\u0173 keistis, stebinti kiekviename ture. Man patinka skaityti gerb\u0117j\u0173 lai\u0161kus, kuriuose jauti, kad jie net nebe\u012fstengia rasti \u017eod\u017ei\u0173, kuriais gal\u0117t\u0173 perteikti tai, k\u0105 patyr\u0117 \u201eNesudeginta ant lau\u017eo\u201c ar \u201eA\u0161 \u2013 Karalien\u0117!\u201c koncertuose. 30-me\u010dio turas man taip pat emoci\u0161kai labai svarbus. D\u017eiaugiuosi, kad v\u0117l b\u016bsime visi kartu\u201c, \u2013 sako D\u017eordana Butkut\u0117."], "date": ["2017 m. baland\u017eio 10 d. 10:14"], "id": "74310654"},
{"url": "http://www.delfi.lt/veidai/muzika/grupe-ba-pakviesta-dalyvauti-prestiziniame-muzikos-festivalyje-prancuzijoje.d?id=74317762", "title": ["Grup\u0117 \u201eba.\u201c pakviesta dalyvauti presti\u017einiame muzikos festivalyje Pranc\u016bzijoje"], "text": ["Kasmet naujausius, perspektyviausius ir \u012fdomiausius muzikos vardus dalyvauti kvie\u010dian\u010di\u0173 \u201eEuropavox\u201c organizatori\u0173 d\u0117ka jame jau pasirod\u0117 Alina Orlova, \u201eBeissoul & Einius\u201c, \u201eGolden Parazyth\u201c, \u0161i\u0173 met\u0173 Lietuvos atstovai \u201eEurovizijoje\u201c \u201eFusedmarc\u201c ir kiti m\u016bs\u0173 \u0161alies muzikantai, ra\u0161oma grup\u0117s i\u0161platintame prane\u0161ime spaudai.", "Nenuostabu, jog \u0161iemet pranc\u016bz\u0173 pasirinkimu tapo \u201eba.\u201c \u2013 grup\u0119 tiek gerb\u0117jai, tiek muzikos kritikai \u0161iuo metu tituluoja populiariausia alternatyvios muzikos grupe Lietuvoje.", "To \u012frodymai \u2013 solinis grup\u0117s koncertas daugiau nei t\u016bkstan\u010diui \u017emoni\u0173, vaizdo klipo \u201eK\u016bn\u0105 palikai / atsibudai\u201c pristatymas did\u017eiausioje Lietuvoje kino teatro sal\u0117je bei vienas stipriausi\u0173 grup\u0117s darb\u0173 \u2013 vinilo plok\u0161tel\u0117 \u201eGarsiai m\u0105stau\u201c. Ir visa tai - vos per pusmet\u012f.", "Ta\u010diau pirm\u0105j\u012f vasaros m\u0117nes\u012f \u201eba.\u201c pasirodys ne tik Pranc\u016bzijoje - bir\u017eelio prad\u017eioje grup\u0117 pakviesta sudalyvauti Lenkijoje vykstan\u010diame muzikos festivalyje-konferencijoje \u201eSeaZone\u201c.", "\u0160iuo metu \u201eba.\u201c ruo\u0161iasi koncertui Vilniaus \u201eSiemens\u201c arenoje, kur baland\u017eio 29 d. kartu su \u201eColours Of Bubbles\u201c ir \u201eFreaks On Floor\u201c surengs roko fiest\u0105 \u201eR kubu\u201c."], "date": ["2017 m. baland\u017eio 10 d. 15:47"], "id": "74317762"},
{"url": "http://www.delfi.lt/veidai/muzika/su-vaikinu-issiskyrusi-m-pundziute-monique-zengia-i-nauja-kurybini-kelia-pristato-singla-ir-kurybini-partneri.d?id=74324696", "title": ["Su vaikinu i\u0161siskyrusi M. Pundzi\u016bt\u0117-Monique \u017eengia \u012f nauj\u0105 k\u016brybin\u012f keli\u0105: pristato singl\u0105 ir k\u016brybin\u012f partner\u012f"], "text": ["Monikos ir Mariaus k\u016brybinis projektas nuo \u0161iol sl\u0117psis po pavadinimu \u201eMark Les & Monique\u201c. Pirm\u0105j\u012f bendr\u0105 k\u016brin\u012f \u201eNauja istorija\u201c pristatantys atlik\u0117jai pokalbio su DELFI metu prisipa\u017eino, kad tai tik pirmas vie\u0161ai pristatomas k\u016brinys, ta\u010diau j\u0173 \u201ekraitelyje\u201c jau yra daugiau spurdan\u010di\u0173 ir \u012f laisv\u0119 norin\u010di\u0173 i\u0161tr\u016bkti k\u016brini\u0173.", "Kaip solo atlik\u0117ja muzikin\u0117je padang\u0117je su\u017eibusi Monique jau ne pirm\u0105 kart\u0105 pristato k\u016brin\u012f kartu su kolegomis. Pirmasis k\u016brybinis duetas buvo kartu su Vaidu Baumila. Kuo gi skiriasi \u0161ie duetai? \u201eJie absoliu\u010diai skirtingi, nes su Vaidu buvo vokalinis duetas. Tai buvo vienkartinis projektas, nors \u0161iuo metu dar negaliu pasakyti, ar dar bus kas nors kartu. Lai lieka intriga, \u2013 nusijuok\u0117 Monika. \u2013 O su Mariumi visi\u0161kai kitaip. Norime pard\u0117ti kuri daugiau dain\u0173, ne vien\u0105. Ir kuriame. Ir jau suk\u016br\u0117me.\u201c", "M. Pundzi\u016bt\u0117 atvira \u2013 su Mariumi sukurtos dainos skambesys bus kiek kitoks ir ne\u012fprastas Monikos gerb\u0117jams. Ar ji bijo, jog klausytojai gali pasiilgti senojo Monikos skambesio? \u201eNemanau, kad man reikia ko nors bijoti, man devyniolika\u201c, \u2013 \u0161elmi\u0161kai \u0161yptel\u0117jo atlik\u0117ja.", "DELFI redakcijoje vie\u0161\u0117j\u0119s duetas \u017ei\u016brovams ne tik pirm\u0105 kart\u0105 gyvai atliko naujausi\u0105 savo k\u016brin\u012f, bet ir pademonstravo specialiai dainai sukurt\u0105 vaizdo klip\u0105. Pastarasis buvo filmuojamas Italijoje, Milano gatv\u0117se ir Komo e\u017eero pakrant\u0117je.", "\u201eKod\u0117l Italija? Pamatysite vaizdo klip\u0105 ir patys suprasite \u2013 jos gro\u017eis kalba pats u\u017e save,\u201c \u2013 susi\u017eav\u0117jimo Italija, o ypa\u010d Komo e\u017eero apylink\u0117mis, kur buvo filmuojama dalis naujojo vaizdo klipo, neslepia M. Pundzi\u016bt\u0117."], "date": ["2017 m. baland\u017eio 11 d. 11:29"], "id": "74324696"},
{"url": "http://www.delfi.lt/veidai/muzika/paviesinti-stano-n-pareigytes-ir-d-zvonkaus-fotosesijos-uzkulisiai-pastarasis-pademonstravo-choreografinius-sugebejimus.d?id=74325610", "title": ["Pavie\u0161inti Stano, N. Pareigyt\u0117s ir D. Zvonkaus fotosesijos u\u017ekulisiai: pastarasis pademonstravo choreografinius sugeb\u0117jimus"], "text": ["\u201eNorisi kalb\u0117ti ir daryti tik gra\u017eius, \u0161viesius dalykus, labai pavargome nuo niurzgimo ir nesibaigian\u010dios depresijos\u201c, \u2013 pasakoja trijul\u0117, surengusi taip pat ir \u0161maik\u0161\u010di\u0105 fotosesij\u0105.", "I\u0161 sav\u0119s nebijantys pasijuokti atlik\u0117jai fotosesijos metu atsidav\u0117 fantazijai ir humorui.", "J\u016bs\u0173 d\u0117mesiui N. Pareigyt\u0117s, Stano ir D. Zvonkaus bendra daina, fotoesija bei fotosesijos u\u017ekulisiai, kur D. Zvonkus pademonstravo savo choreografinius sugeb\u0117jimus:"], "date": ["2017 m. baland\u017eio 11 d. 12:02"], "id": "74325610"},
{"url": "http://www.delfi.lt/veidai/muzika/solo-ansamblis-sukure-daina-susvetimejusiam-miesto-zmogui.d?id=74326366", "title": ["\u201eSolo Ansamblis\u201c suk\u016br\u0117 dain\u0105 susvetim\u0117jusiam miesto \u017emogui"], "text": ["Tai ilgiausia \u201eSolo Ansamblio\u201c daina \u2013 dedikacija \u0161iems skubantiems laikams, \u012f kuriuos kriti\u0161kai \u017evelgiama k\u016brinyje, j\u012f galutinai i\u0161pildo grafinis Pijaus Burako atvaizdas, ra\u0161oma grup\u0117s prane\u0161ime spaudai.", "Atsispirdami nuo kasdienio naujien\u0173 srauto, perpildyto nerim\u0105 kelian\u010diomis naujienomis apie tuoj tuoj i\u0161prot\u0117siant\u012f pasaul\u012f, pagra\u017eint\u0105 gyvenimu socialiniuose tinkluose, kuriuose sk\u0119sta milijonai \u017emoni\u0173, grup\u0117 nuodingu, \u0161altu skambesiu bei metafori\u0161kais, net siurrealistiniais akordais kalba apie vien\u0105 opiausi\u0173 visuomen\u0117s problem\u0173 \u2013 susvetim\u0117jim\u0105 ir kasdien did\u0117jant\u012f emocin\u012f atotr\u016bk\u012f tarp \u017emoni\u0173.", "\u0160alti sintezatoriai, efektuota gitara \u012fgarsina svarstymus: kuo tampa \u017emogus \u0161iuolaikin\u0117je socialin\u0117je erdv\u0117je? Kaip jis jau\u010diasi?", "\u201e\u012e dain\u0105 sud\u0117jome labai daug. Ne\u012fmanoma \u017eod\u017eiais perteikti emocijos, kuri\u0105 nor\u0117jome perduoti per muzik\u0105. Daina daugiasluoksn\u0117, tod\u0117l net pavadinime n\u0117ra \u017eod\u017eio \u2013 tik skai\u010dius, prasm\u0117s kodas, su kuriuo vieni susitapatins, kiti ne. \u201e1\u201c - tai ilgo darbo rezultatas, kur\u012f dabar atiduodame klausytojams\u201c \u2013 k\u016brin\u012f pristato grup\u0117 \u201eSolo Ansamblis\u201c.", "Baland\u017eio m\u0117nes\u012f grup\u0117 du kartus susitiks su gerb\u0117jais \u2013 baland\u017eio 13 d. klube \u201ePaviljonas\u201c vyks neformalus riboto tira\u017eo vinilin\u0117s plok\u0161tel\u0117s \u201eRBX\u201c pristatymas. I\u0161girsti nauj\u0105j\u012f singl\u0105 \u201e1\u201c ir kitus k\u016brinius grup\u0117 kvie\u010dia baland\u017eio 21 d. vieninteliame pavasario koncerte \u201eMiestas ant kalno\u201c did\u017eiojoje klubo \u201ePel\u0117da\u201c sal\u0117je Vilniuje. Scenoje kartu pasirodys trio \u201eSheep Got Waxed\u201c."], "date": ["2017 m. baland\u017eio 11 d. 12:28"], "id": "74326366"},
{"url": "http://www.delfi.lt/veidai/muzika/j-seduikyte-priversta-atsaukti-pasirodyma-compensa-koncertu-saleje.d?id=74350228", "title": ["J. \u0160eduikyt\u0117 priversta at\u0161aukti pasirodym\u0105 \u201eCompensa\u201d koncert\u0173 sal\u0117je"], "text": ["\u201eBaland\u017eio 11 d. LRT \u012fvyko mano i\u0161svajotas albumo \u201eNot Perfect\u201d pristatymas. Kartu su savo komanda ir televizijos profesionalais sureng\u0117me kokybi\u0161k\u0105, stipr\u0173 koncert\u0105, kuris bus transliuojamas gegu\u017e\u0117s m\u0117nes\u012f. \u012e \u0161\u012f i\u0161ankstin\u012f albumo pristatym\u0105 sukviet\u0117me tuos \u017emones, kuriuos labai gerbiame u\u017e atvir\u0105 pasaul\u0117\u017ei\u016br\u0105, laisv\u0119, nuveiktus darbus, ry\u017et\u0105, tvirtus \u012fsitikinimus. \u012evyko koncertas, kurio laukiau vis\u0105 gyvenim\u0105.", "Deja, koncerto negal\u0117siu pristatyti platesniam klausytoj\u0173 ratui. At\u0161aukiame baland\u017eio 20 d. rengin\u012f d\u0117l per ma\u017eo i\u0161pirkt\u0173 biliet\u0173 skai\u010diaus. Galvojome apie alternatyv\u0105 pasirodyti koncert\u0173 sal\u0117s amfiteatre, bet po LRT koncerto norime publikai pristatyti ne prastesn\u012f produkt\u0105. Rodyti pusfabrikat\u012f neleist\u0173 savigarba.", "Visiems, kurie \u012fsigijo bilietus, noriu pad\u0117koti. Pinigai bus gr\u0105\u017einti, o a\u0161 lauksiu artimiausiuose savo koncertuose. Naujausi\u0105 album\u0105 prekyboje taip pat bus galima i\u0161vysti greitu metu.", "Baigdama savo lai\u0161k\u0105 skaitytojams, kiekvienam i\u0161 m\u016bs\u0173 nor\u0117\u010diau palink\u0117ti palaikyti men\u0105 ir jo k\u016br\u0117jus. Kult\u016bra vis dar i\u0161lieka labai menkai dotuojama m\u016bs\u0173 valstyb\u0117s dalimi, tad parama beproti\u0161kai reikalinga. Linkiu kiekvienam tapti m\u016bs\u0173 gerbiam\u0173 meninink\u0173 fanais ir nepamir\u0161ti, jog talentai gyvena ne tik u\u017esienyje. Mus supa pavyd\u0117tin\u0173 id\u0117j\u0173 ir geb\u0117jim\u0173 savininkai. Palaikykime savus muzikus, aktorius, re\u017eisierius, dailininkus, \u0161ok\u0117jus ne tik \u017eod\u017eiu, bet ir apsilankymais j\u0173 parodose, koncertuose, spektakliuose. Pa\u017eadu tai padaryti ir pati. \u0160iandien apsilankysiu parodoje \u201eMenas kuria pasaul\u012f. R\u0117jaus pasaka\u201c, o baland\u017eio 21 d. keliausiu \u012f grup\u0117s \u201eDarbo d\u017eiaugsm\u0173\u201c koncert\u0105 Vilniuje.", "Dar kart\u0105 a\u010di\u016b visiems tikintiems ir palaikantiems.\u201d", "Koncerto LRT studijoje akimirkos:"], "date": ["2017 m. baland\u017eio 13 d. 08:55"], "id": "74350228"},
{"url": "http://www.delfi.lt/veidai/muzika/m-jampolskis-pradejo-nauja-karjeros-etapa.d?id=74353878", "title": ["M. Jampolskis prad\u0117jo nauj\u0105 karjeros etap\u0105"], "text": ["\u2013 Man patiko, kad ji labai paprasta, priedainis \u2013 tik trys \u017eod\u017eiai \u201ea\u0161 myliu tave\u201c. Ka\u017ekaip su am\u017eiumi pradedu ie\u0161koti kuo paprastesni\u0173 form\u0173. Kol esi jaunas, pasaulis tau atrodo komplikuotas, o v\u0117liau po truput\u012f pradedi atsirinkti svarbiausius dalykus. Prie\u0161 kokius de\u0161imt met\u0173 neb\u016b\u010diau dr\u012fs\u0119s tokios dainos atlikti, man tie \u017eod\u017eiai b\u016bt\u0173 atrod\u0119 labai nuvalkioti. O \u0161iandien i\u0161girsti dainuojant \u201ea\u0161 myliu tave\u201c jau gana retas atvejis. Kuo toliau, tuo ma\u017eiau man norisi \u012frodin\u0117ti pasauliui, kad turiu teis\u0119 ezistuoti \u2013 a\u0161 tiesiog esu ir pasaulis \u010dia niekuo d\u0117tas. Man norisi \u0161nek\u0117ti paprastai \u017eod\u017eiais, nes jausm\u0173 kalb\u0105 supranta visi \u2013 ar su keli\u0173 klasi\u0173 i\u0161silavinimu, ar su penkiais auk\u0161taisiais. Stengiuosi saugoti save nuo cinizmo, kuris kartais atsiranda, kai pradedi galvoti, kad tu daug \u017einai, jau esi visko mat\u0119s ir patyr\u0119s.", "\u2013 Tai, k\u0105 \u012fdedu \u012f tuos \u017eod\u017eius, ir yra mano patirtis. A\u0161 ne\u0161aukiu pasauliui, kad a\u0161 j\u012f myliu, ne\u012frodin\u0117ju \u2013 tiesiog bandau, mokausi myl\u0117ti. Ir tas niekada nesibaigia. Gal ir mano profesija \u0161iek tiek \u201ekalta\u201c, kad visada esu kelyje, nes kai artistas nustoja nustebusiomis akimis \u017evelgti \u012f pasaul\u012f, jis tampa blogu artistu. Kai pasidarai nebe\u012fdomus sau, negali b\u016bti \u012fdomus kitiems. Tam ir reikia nuolat atsinaujinti, i\u0161 vienos kokyb\u0117s pereiti \u012f kit\u0105. Nes jau pasteb\u0117jau, kad savo muzikin\u0117je karjeroje prad\u0117jau u\u017esi\u017eaisti tam tikrais dalykais. K\u016brybinis d\u017eiaugsmas privalo b\u016bti. Kai jis po truput\u012f dingsta, telieka tik pinig\u0173 \u0117mimas.", "\u2013 Reikia dirbti su savimi. Aktorius gali gerai suvaidinti 100-\u0105j\u012f spektakl\u012f, bet ne 1000-\u0105j\u012f. Ka\u017ekada jis vis tiek turi atsinaujinti, gauti \u0161vie\u017eio oro. Gamtoje juk irgi vieni lapai nukrenta, kiti i\u0161sprogsta, ateina pavasaris...", "\u2013 Jau\u010diuosi esantis pos\u016bkyje, o kur jis mane nuves \u2013 dar neai\u0161ku. Visada i\u0161lieka tam tikra dalis ne\u017einomyb\u0117s imantis ka\u017eko naujo: ar vaidini spektaklyje, ar dainuoji scenoje \u2013 nesi tikras, kaip tave priims publika.", "A\u0161 vis\u0105 laik\u0105 bandau, ta\u010diau labai nor\u0117\u010diau i\u0161eiti \u012f tok\u012f etap\u0105, kai gal\u0117\u010diau sau leisti dainuoti tai, kas man patinka. O i\u0161vis idealu, jei tai dar patikt\u0173 ir kitiems. Tai kiekvieno artisto svajon\u0117. Tikiuosi, kad ramiai, po truput\u0117l\u012f link jos einu.", "\u2013 \u012evairi\u0173 \u017eanr\u0173, ta\u010diau daina privalo tur\u0117ti melodin\u0119 linij\u0105, sav\u0105 dramaturgija, nors \u0161iuolaikiniuose k\u016briniuose to vis ma\u017eiau ir ma\u017eiau. Man, kaip aktoriui, svarbi istorija, kuri\u0105 pasakoju ir i\u0161gyvenu.", "\u2013 Nes tuos paprastus \u017eod\u017eius dainuoja \u017emogus, turintis rand\u0173, ir a\u0161 juos jau\u010diu. Man patinka, kad savo patirt\u012f ir randus sugebama i\u0161transliuoti \u017eod\u017eiais \u201ea\u0161 myliu tave\u201c. Tai yra did\u017eiulis dalykas.", "\u2013 Manau, pakankamai, kad gal\u0117\u010diau apie tai kalb\u0117ti. Labai nor\u0117\u010diau, kad \u0161i daina \u012fgaut\u0173 ka\u017ekoki\u0105 didesn\u0119 form\u0105, turiu visoki\u0173 min\u010di\u0173, bet j\u0173 neskubinu, o tai u\u017eima laiko. Bet po truput\u012f kristalizuojasi temos, apie kurias noriu kalb\u0117ti. Kai nieko nedarai per j\u0117g\u0105, id\u0117jos pas tave ateina pa\u010dios. Kalbant apie k\u016bryb\u0105, noriu i\u0161vis atsisakyti j\u0117gos pozicijos ir \u017eod\u017eio \u201ereikia\u201c. Jaunyst\u0117je mes visi buvome \u012f priek\u012f besiver\u017eian\u010diais ir kariaujan\u010diais donkichotais. Kariauti atrod\u0117 b\u016btina, nes taip gal\u0117jome geriau save i\u0161reik\u0161ti. O \u0117jimas \u012f savo vid\u0173 yra \u017eymiai ilgesnis ir sud\u0117tingesnis procesas, jis i\u0161vis ne\u017eada joki\u0173 ap\u010diuopiam\u0173 rezultat\u0173 ir n\u0117ra toks garantuotas.", "\u2013 Taip, dabar vieni\u0161as kaip pir\u0161tas eisiu per min\u0173 lauk\u0105 (juokiasi). Bet, \u017einokite, visai nebaisu, jeigu tu nekovoji, nekariauji, skleidi pozityvi\u0105 energij\u0105 ir esi ne PRIE\u0160 ka\u017ek\u0105, o U\u017d ka\u017ek\u0105. Tada, tam tikra prasmes, b\u016bni nepa\u017eeid\u017eiamas. Reikia tiesiog labai tik\u0117ti tuo, k\u0105 darai, ir labai daug atiduoti. Scenoje egzistuoja trij\u0173 minu\u010di\u0173 d\u0117snis: jeigu per tiek laiko nesurandi ry\u0161io su publika, tada ir per valand\u0105 jo nepagausi \u2013 kankinsi ir save, ir \u017ei\u016brov\u0105.", "\u2013 Gal\u0117\u010diau, bet, \u017einote, kaip tame anekdote \u2013 ned\u017eiugina..."], "date": ["2017 m. baland\u017eio 13 d. 11:45"], "id": "74353878"},
{"url": "http://www.delfi.lt/veidai/muzika/apie-jamala-sukurtame-dokumentiniame-filme-atskleidziama-tai-kas-slepiasi-po-dainininkes-paveikslu.d?id=74357536", "title": ["Apie Jamal\u0105 sukurtame dokumentiniame filme atskleid\u017eiama tai, kas slepiasi po daininink\u0117s paveikslu"], "text": ["Jau kit\u0105 savait\u0119 daininink\u0117s solin\u012f koncert\u0105 i\u0161vys Lietuvos publika, ra\u0161oma agent\u016bros M.P.3 prane\u0161ime spaudai.", "Dokumentinis filmas \u201eJamala.UA\u201c \u2013 re\u017eisier\u0117s Anos Akulevi\u010d darbas, atskleid\u017eiantis Jamalos veikl\u0105, stiprybes ir silpnybes, kartais pasl\u0117ptas u\u017e scenoje ar televizijoje kuriamo daininink\u0117s paveikslo.", "\u201e\u0160iame filme Jamala tokia, kokia yra \u2013 \u0161velni, kartais abejojanti savimi ir labiausiai pasitikinti muzika, kuri j\u0105 supa kasdien\u201c, - teigia filmo re\u017eisier\u0117. \u201eJamala.UA\u201c kadruose \u017ei\u016brovai gales i\u0161vysti visk\u0105, kas kasdien supa \u0161i\u0105 \u017einom\u0105 daininink\u0119 \u2013 profesionali\u0105 komand\u0105, darbo u\u017ekulisius, susitikimus su \u017eurnalistais ir dizaineriais.", "Visos komandos teigimu, pagrindin\u0117 \u0161io filmo heroj\u0117 buvo pasirinkta dar gerokai prie\u0161 \u201eEurovizijos\u201c konkurs\u0105. \u201eJamala yra stiprios moters pavyzdys bei vis\u0173, u\u017e laisv\u0119 kovojan\u010di\u0173 Krymo totori\u0173 balsas\u201c, - teigia jie.", "Niekada po skandalingomis antra\u0161t\u0117mis ir skandalingais veiksmais nesislepianti Jamala, tuo metu dar ne itin \u017einoma daininink\u0117, su\u017eav\u0117jo tiek investuotojus, tiek k\u016brybin\u0119 filmo komand\u0105. \u201eMan atrodo, jog tokiam filmui \u2013 dar per anksti. \u0160iuo metu esu k\u016brybinio kelio prad\u017eioje ir dar tiek daug noriu pasakyti\u201c, - savo s\u0117km\u0117s ir asmenyb\u0117s \u012fvertinimo drovisi Jamala.", "Tiek ant scenos, tiek gyvenime tikr\u0105 ir nuo\u0161ird\u017ei\u0105 daininink\u0119 i\u0161vysti ir i\u0161girsti gal\u0117s ir gerb\u0117jai Lietuvoje \u2013 baland\u017eio 19 dien\u0105 Jamala, kartu su grupe pasirodys Vilniuje. Klausytojus u\u017eburs septyni\u0173 muzikant\u0173 ruo\u0161iamas pasirodymas ir \u012fsp\u016bdingos vaizdo vizualizacijos. Jamala atliks pusantros valandos trukm\u0117s savo geriausi\u0173 dain\u0173 program\u0105. I\u0161 viso \u012f Vilni\u0173 su Jamala atvyksta dvylikos \u017emoni\u0173 komanda.", "\u201eLabai nekantrauju sugr\u012f\u017eti \u012f Lietuv\u0105\u201c, - teigia jau kit\u0105 savait\u0119 Vilniuje, koncert\u0173 sal\u0117je \u201eCompensa\u201c, pasirodysianti Jamala."], "date": ["2017 m. baland\u017eio 13 d. 14:12"], "id": "74357536"},
{"url": "http://www.delfi.lt/veidai/muzika/vilius-ir-violeta-tarasovai-nusprende-nepaklusti-nerasytoms-pramogu-pasaulio-taisyklems.d?id=74364236", "title": ["Vilius ir Violeta Tarasovai nusprend\u0117 nepaklusti nera\u0161ytoms pramog\u0173 pasaulio taisykl\u0117ms"], "text": ["Violeta ir Vilius laikosi nuomon\u0117s, kad k\u016brinius reikia \u012fra\u0161in\u0117ti ne pagal ka\u017ekokias nera\u0161ytas pramog\u0173 pasaulio taisykles, kas du m\u0117nesius, o tuomet, kai daina puikiai tinka arba yra specialiai para\u0161oma atlik\u0117jams.", "\u201eNaujausia m\u016bs\u0173 daina, kaip da\u017eniausiai ir b\u016bna, yra apie meil\u0119. Yra suskai\u010diuota, kad 9 i\u0161 10 k\u016brini\u0173 muzikos pasaulyje yra b\u016btent apie \u0161\u012f jausm\u0105. D\u017eiaugiuosi galutiniu rezultatu, kuriuo galime pasidalyti su klausytojais ir pristatyti darb\u0105 radijo stotims\u201c, - prane\u0161ime spaudai sak\u0117 Violeta.", "Tiek \u017eod\u017eius, tiek muzik\u0105 \u201eDeimantas sniege\u201c para\u0161\u0117 \u0104\u017euolas. Tarasovai neslepia susi\u017eav\u0117jimo \u0161iuo muzikiniu talentu ir d\u017eiaugiasi k\u016brybiniais ie\u0161kojimais, kuri\u0173 rezultatas \u2013 nauja daina.", "\u201eTekstas gana paprastas, bet n\u0117ra primityvus. Ir j\u012f galima \u012fvairiai interpretuoti. Juk deimantai gali b\u016bti ir nenugl\u016bdinti, ir nu\u0161lifuoti, \u2013 komentavo V.Tarasovien\u0117. \u2013 Tuo tarpu muzikin\u0117 k\u016brinio dalis labai u\u017evedanti ir puikiai atitinka mano bei Viliaus skon\u012f.\u201c", "Vokalini\u0173 partij\u0173 \u012fra\u0161ai vyko Kaune, juose dalyvavo ir pats kompozitorius \u0104.Paulauskas.", "\u201eSudainuoti savo partijas mums paprastai u\u017etrunka \u012fvairiai \u2013 kartais \u012fra\u0161\u0105 padarome per valand\u0105, o kartais ir keturi\u0173 b\u016bna ma\u017eai. \u0160\u012f kart\u0105 u\u017etrukome ilg\u0117liau, nes vyko tikri muzikiniai ie\u0161kojimai kartu su dainos autoriumi. \u0104\u017euolas nustebo, kad mes sveikai reaguojame \u012f kritik\u0105 bei atsi\u017evelgiame \u012f jo pasi\u016blymus. Bet b\u016btent tokiu b\u016bdu ir galima pasiekti geriausi\u0105 rezultat\u0105\u201c, - mintimis dalijosi V.Tarasovas.", "Vilius prid\u016br\u0117, kad po \u012fra\u0161\u0173 sesijos jie su Violeta ir kompozitoriumi \u0104.Paulausku dar dvi savaites \u0161lifavo kiekvien\u0105 \u201eDeimantas sniege\u201c viet\u0105, kad b\u016bt\u0173 maksimaliai patenkinti rezultatu.", "Tarasovai prasitar\u0117, kad \u0161iuo metu dirba ir ties tre\u010diu bendru darbu su \u0104\u017euolu. Muzik\u0105 kompozitorius jau para\u0161\u0117, o prie k\u016brybinio proceso prisid\u0117s ir V.Tarasovien\u0117 \u2013 atlik\u0117ja ra\u0161o tekst\u0105.", "\u201eBet galutinio rezultato dar neturiu. Kaip ir min\u0117jau, mes nekepame vienos dainos po kitos. Net nelabai \u012fsivaizduoju, kaip tai b\u016bt\u0173 galima padaryti. Su kiekvienu k\u016briniu reikia susigyventi. Net prie\u0161 pristatant publikai, reikia su juo susibi\u010diuliauti\u201c, - \u0161ypteli pa\u0161nekov\u0117.", "Naujausi\u0105 Violetos ir Viliaus Tarasov\u0173 k\u016brin\u012f \u201eDeimantas sniege\u201c galite i\u0161girsti \u010dia:"], "date": ["2017 m. baland\u017eio 14 d. 09:36"], "id": "74364236"},
{"url": "http://www.delfi.lt/veidai/muzika/merginu-grupe-vysnios-prabilo-apie-uztrenktas-duris-ir-dvieju-itakingu-vyru-pagalba.d?id=74245288", "title": ["Mergin\u0173 grup\u0117 \u201eVy\u0161nios\u201c prabilo apie u\u017etrenktas duris ir dviej\u0173 \u012ftaking\u0173 vyr\u0173 pagalb\u0105"], "text": ["- \u0160\u012fmet minime jau 8-us metus scenoje. Pati prad\u017eia buvo 2009-aisiais, kai nusprend\u0117me kurti grup\u0119 MIS. Prad\u017eia, kaip ir galima manyti, buvo sud\u0117tinga. Kokius 4-5 metus d\u0117jome daug pastang\u0173, ta\u010diau netur\u0117jome norimo rezultato.", "Daug k\u0105 \u012frodo faktas, kad buvome \u012fra\u0161iusios dain\u0105 \u201eNoriu jausti tai\u201c, kuri\u0105 si\u016bl\u0117me radijo stotims, ta\u010diau niekas k\u016brinio negrojo. Ir tik tada, kai po 4 met\u0173 pavert\u0117me \u0161i\u0105 dain\u0105 duetu su Ruslanu Kirilkinu, ledai pajud\u0117jo. Mus prad\u0117jo groti radijo stotys. Tod\u0117l dabar minime dvi savo muzikines gimimo dienas: 2009 metais, kai tik sub\u016br\u0117me kolektyv\u0105, ir 2013-aisiais, kai mus prad\u0117jo groti radijo stotys.", "- Turb\u016bt laikas, kai net kelis kartus pasikeit\u0117 kolektyvo pavadinimai. Tai sukeldavo daug r\u016bpes\u010di\u0173 ir apm\u0105stym\u0173, ar teisingai elgiam\u0117s. Kod\u0117l vis d\u0117lto taip elg\u0117m\u0117s? Yra kelios prie\u017eastys. Kai sub\u016br\u0117me grup\u0119 MIS, per kelis metus supratome, kad \u0161is pavadinimas jau netinka, nes asocijuojasi su jaunomis mergait\u0117mis. Supratome, kad ilgainiui nor\u0117sime tapti nebe mis, o misis, tod\u0117l pavadinim\u0105 teko keisti (\u0161ypteli).", "V\u0117liau atsirado prodiuseris ", "-Pilypukas, kuris pasi\u016bl\u0117 muzikuoti po \u201eRugiag\u0117li\u0173\u201c pavadinimu. Padirbome su \u0161iuo \u017emogumi, ta\u010diau mums nebetiko, kad jis nor\u0117jo kontroliuoti apskritai vis\u0105 m\u016bs\u0173 veikl\u0105, tod\u0117l keliai i\u0161siskyr\u0117. Kad i\u0161vengtume nereikaling\u0173 r\u016bpes\u010di\u0173, nusprend\u0117me dar kart\u0105 pakeisti pavadinim\u0105. Dabar esame \u201eVy\u0161nios\u201c ir s\u0117kmingai muzikuojame toliau.", "- Dabar man\u0119s jau niekas nestebina. Ta\u010diau i\u0161 prad\u017ei\u0173 buvo nelengva priimti \u017einiasklaidoje skelbiam\u0105 ir \u012fvairiai skaitytoj\u0173 interpretuojam\u0105 informacij\u0105, skaudindavo komentarai. Ta\u010diau dabar puikiai suvokiu, kad tai neatsiejama pramog\u0173 pasaulio dalis, i\u0161mokau priimti kritik\u0105, o nuo nepageidaujamo d\u0117mesio tiesiog atsiriboti. Mieli komentatoriai, o jums galiu pasakyti: \u201eNebeskaitome, k\u0105 apie mus ra\u0161ote.\u201c (Juokiasi).", "- Sunku juos lyginti, nes visi skirtingi. Ta\u010diau pati prad\u017eia, kai buvome mergin\u0173 grup\u0117 MIS, buvo ir sud\u0117tingiausia, ir gana \u012fdomi. Pirmiausia tod\u0117l, kad tuo metu visk\u0105 dar\u0117m\u0117 pa\u010dios. Susirinko merginos ir nusprend\u0117: \u201eb\u016bsime nauja grup\u0117\u201c (juokiasi). O visi\u0161kai ne\u017einojome, nuo ko prad\u0117ti, k\u0105 daryti, kad apie mus su\u017einot\u0173, kaip sukurti ger\u0105 dain\u0105, kaip siekti koncert\u0173. Ar buvo mums ne kart\u0105 u\u017etrenktos durys? Na, i\u0161 prad\u017ei\u0173 ra\u0161\u0117me ne vienam garsiam prodiuseriui, ta\u010diau ne i\u0161 vis\u0173 sulauk\u0117me atsako. Manau, kliud\u0117 dar ir tai, kad buvome i\u0161 \u0160iauli\u0173, o visas pramog\u0173 pasaulio veiksmas vire Vilniuje.", "Ta\u010diau ir dabartinis etapas, kai esame grup\u0117 \u201eVy\u0161nios\u201c, yra labai \u012fdomus. Nors dabar turime komand\u0105, ta\u010diau vis dar kaip pradedan\u010dios atlik\u0117jos jaudinam\u0117s prie\u0161 kiekvienos dainos ar vaizdo klipo i\u0161leidim\u0105, viliam\u0117s, kad tai patiks klausytojams.", "- \u0160ie abu scenos vyrai labai skirtingi. I\u0161 abiej\u0173 gal\u0117jome daug ko i\u0161mokti. Su Ruslanu susipa\u017einome vieno koncerto metu. Tuo metu dar buvome grup\u0117 MIS. Jam labai patiko vienas m\u016bs\u0173 k\u016brinys ir Ruslanas pasi\u016bl\u0117 j\u012f \u012fra\u0161yti duetu. V\u0117liau labai susibendravome, \u0117m\u0117me kartu koncertuoti. \u017dinomo atlik\u0117jo palaikymas buvo labai svarbus.", "Ka\u017ekokio auksinio patarimo nei jis, nei V.\u0160i\u0161kauskas mums nedav\u0117, ta\u010diau jie abu tiesiog patvirtino, kad einame teisingu keliu. O mums to labai reik\u0117jo.", "Su Vytautu prad\u0117jome bendradarbiauti dar visai neseniai, maestro pri\u0117m\u0117 mus tokias, kokios esame i\u0161 ties\u0173. D\u0117l to labai malonu. Be to, i\u0161 vieno gal\u0117jome pasimokyti dr\u0105sos ir pasitik\u0117jimo savimi, o i\u0161 kito \u2013 nuo\u0161irdumo ir tikrumo scenoje. Ruslanas visuomet \u012f scen\u0105 \u017eengia be baim\u0117s. O Vytautas, nors ir sureng\u0119s t\u016bkstan\u010dius koncert\u0173, prie\u0161 kiekvien\u0105 jaudinasi. Ir tai labai \u017eavu. Esame labai d\u0117kingos scenos senb\u016bviams u\u017e patarimus.", "- Gal nuskamb\u0117s ir netik\u0117tai, ta\u010diau a\u0161 esu akustin\u0117s muzikos gerb\u0117ja, dievinu dainuojam\u0105j\u0105 poezij\u0105. Esu didel\u0117 J\u016brat\u0117s Miliauskait\u0117s muzikos fan\u0117. Neseniai buvau keliuose jos koncertuose ir jau\u010diuosi kaip aps\u0117sta tokios muzikos. Ji mane labai traukia. Kita grup\u0117s nar\u0117 Sandra taip pat \u017eavisi akustine muzika bei dainuojam\u0105ja poezija, tod\u0117l b\u016bt\u0173 visai \u012fdomu i\u0161girsti, kaip \u201eVy\u0161nios\u201c atlieka ne popmuzik\u0105, o tokius k\u016brinius drauge su scenos veteranais.", "- Tiesiog nesiveliame \u012f jokius skandalus, o ir nebuvo tam jokios prie\u017easties, nem\u0117gstame intrig\u0173. Esame draugi\u0161kos ir su niekuo nesipykstame. \u017dinoma, suprantame, kad skandalai gali b\u016bti gera reklama, ta\u010diau mums priimtiniau, kad grup\u0117 b\u016bt\u0173 \u017einoma d\u0117l m\u016bs\u0173 atliekam\u0173 dain\u0173.", "- Su Monika bendraujame ma\u017eiau, ta\u010diau nesame susipykusios. Susitikusios pasisveikiname ir tiek. Ar ji domisi m\u016bs\u0173 grup\u0117s veikla, sunku pasakyti, pati neklausin\u0117ja (\u0161ypsosi). Bet tikiuosi, kad pama\u010diusi kok\u012f straipsnel\u012f apie mus, j\u012f paskaito ir paklauso naujai i\u0161leist\u0173 dain\u0173.", "- Palink\u0117\u010diau mums didesn\u0117s s\u0117km\u0117s muzikin\u0117je karjeroje, kad savo dainomis d\u017eiugintume kuo daugiau klausytoj\u0173, o k\u016briniai tapt\u0173 tikrais hitais."], "date": ["2017 m. baland\u017eio  3 d. 15:45"], "id": "74245288"},
{"url": "http://www.delfi.lt/veidai/muzika/j-arlauskaite-jazzu-vilniuje-pasirodys-su-svedu-dziazo-legendomis-grupe-koo.d?id=74209716", "title": ["J. Arlauskait\u0117-Jazzu Vilniuje pasirodys su \u0161ved\u0173 d\u017eiazo legendomis \u2013 grupe KOO"], "text": ["KOO (\u201eKoop Oscar Orchestra\u201c) \u2013 pasaulio muzikos padang\u0117je puikiai \u017einomo Oscaro Simonssono grup\u0117, susik\u016brusi prie\u0161 du metus. Tiesa, muzikantas tarptautin\u012f pripa\u017einim\u0105 peln\u0117 jau 1995 metais, kai kartu su bendramin\u010diu Magnusu Zingmarku \u012fk\u016br\u0117 grup\u0119 \u201eKoop\u201c.", "Duetas pirmavo garsiojo \u201eBillboard\u201c dain\u0173 s\u0105ra\u0161e, laim\u0117jo \u0161vedi\u0161k\u0105j\u012f \u201eGrammy\u201c, i\u0161leido platinin\u012f album\u0105 \u201e Koop Islands\u201d bei pasirod\u0117 garsiausiose pasaulio scenose.", "2009 metais \u201eKoop\u201c sugrojus paskutin\u012f koncert\u0105, grup\u0117s lyderis prad\u0117jo statyti pamatus naujai prad\u017eiai. Oscaras sub\u016br\u0117 septyni\u0173 profesionali\u0173 muzikant\u0173 grup\u0119 KOO, kurios vokalist\u0117 \u2013 balsingoji Jazzu.", "Pirmasis dabartin\u0117s sud\u0117ties KOO pasirodymas \u012fvyko toje pa\u010dioje, draugi\u0161kiausioje, \u201eTamstos\u201c scenoje. Just\u0117 Arlauskait\u0117-Jazzu jau tada d\u017eiaug\u0117si i\u0161sipild\u017eiusia k\u016brybine svajone \u2013 ji tapo vienos savo m\u0117gstamiausi\u0173 grupi\u0173 vokaliste.", "Jazzu su O.Simonssonu susitiko prad\u0117jusi solin\u0119 karjer\u0105 \u0160vedijoje. Kompozitorius susi\u017eav\u0117jo lietuv\u0117s talentu, tad netrukus ji gavo stulbinant\u012f pasi\u016blym\u0105 \u2013 prisijungti prie \u0161vie\u017eio d\u017eiazo projekto.", "\u201eOscaras \u2013 unikalaus talento muzikantas, tad d\u017eiaugiuosi, jog kartu prad\u0117j\u0119 kurti dainas, tapome nei\u0161skiriamais draugais. \u0160i draugyst\u0117 mus atved\u0117 \u012f lemting\u0105 akimirk\u0105: vien\u0105 dien\u0105 jam pasakiau, kad jis privalo gr\u012f\u017eti \u012f scen\u0105, nes geresnio k\u016br\u0117jo a\u0161 nesu sutikusi. Jis sutiko su viena s\u0105lyga \u2013 a\u0161 tur\u0117jau tapti KOO vokaliste\u201c, - savo patirtimi dalinasi Jazzu.", "Nutiesus muzikin\u012f tilt\u0105 tarp \u0160vedijos ir Lietuvos, grup\u0117 kuria Justei taip artim\u0105 d\u017eiaz\u0105, kuris, kaip sako pati atlik\u0117ja, kupinas skandinavi\u0161ko subtilumo ir moderni\u0173 prieskoni\u0173.", "Aplink pasaul\u012f koncertus rengiantys \u201eKoop Oscar Orchestra\u201c po dviej\u0173 met\u0173 sugr\u012f\u017eta \u012f jau pamilt\u0105 Lietuv\u0105. Kaip ir praeit\u0105 kart\u0105, KOO \u010dia pradeda savo mini tur\u0105, kurio metu aplankys daugyb\u0119 \u0161ali\u0173.", "\u0160\u012f d\u017eiazui skirt\u0105 pavasario vakar\u0105 gerb\u0117jai i\u0161girs senas \u201eKoop\u201c dainas: \u201dKoop Island Blues\u201d, \"Come to me\u201d bei \u201dSummer Sun\u201d. Koncert\u0105 papildys ir naujieji k\u016briniai, i\u0161 kuri\u0173 \u2013 pirmasis KOO ir Jazzu singlas, klausytojus pasieksiantis tik bir\u017eel\u012f.", "Grup\u0117s KOO koncertas \u012fvyks gegu\u017e\u0117s 11 dien\u0105, 21 val., Vilniaus gyvos muzikos klube \u201eTamsta\u201c.", "\u201eKoop\u201c daina \u201eCoop Island Blues\u201c:"], "date": ["2017 m. kovo 30 d. 11:45"], "id": "74209716"},
{"url": "http://www.delfi.lt/veidai/muzika/itin-daug-koncertuojantys-kings-of-leon-suranda-laiko-ir-gyvenimo-malonumams.d?id=74154916", "title": ["Itin daug koncertuojantys \u201eKings of Leon\u201c suranda laiko ir gyvenimo malonumams"], "text": ["Grup\u0117s vokalistas Calebas neslepia, kad keliaujant su grupe po pasaul\u012f vienas did\u017eiausi\u0173 privalum\u0173 yra \u017eymi\u0173 restoran\u0173 lankymas, \u012f kuriuos paprastai neb\u016bt\u0173 progos nuvykti. Be to, muzikantus domina ir nacionalin\u0117s virtuv\u0117s: \u201eMes nuolat kelyje, o galimyb\u0117 i\u0161ragauti kit\u0173 \u0161ali\u0173 virtuvi\u0173 maist\u0105 \u2013 nepaprastas d\u017eiaugsmas\u201c.", "\u012edomu, kok\u012f restoran\u0105 \u201eKings of Leon\u201c pasirinks Vilniuje ir ar ragaus tradicini\u0173 lietuvi\u0161k\u0173 patiekal\u0173?", "Calebas maisto kult\u016bra domisi nuo jaunyst\u0117s. Prie\u0161 prad\u0117damas muzikin\u0119 karjer\u0105 jis svajojo tapti virtuv\u0117s \u0161efu ir \u0161io pom\u0117gio neapleido iki \u0161iol. Namuose Calebas gamina beveik kiekvien\u0105 dien\u0105, da\u017enai ruo\u0161ia vakarienes dideliam b\u016briui draug\u0173 ir tikina, kad dievina kiekvien\u0105 \u0161io proceso akimirk\u0105.", "Atlik\u0117jas turi nema\u017eai bi\u010diuli\u0173, dirban\u010di\u0173 prabangi\u0173 restoran\u0173 virtuv\u0117se, tad nepraleid\u017eia progos i\u0161 j\u0173 mokytis gaminimo paslap\u010di\u0173. Be to, prie\u0161 trejus metus Calebas kartu su Niujorko \u0161efu atidar\u0117 prabang\u0173 restoran\u0105 gimtajame Na\u0161vilyje ir kartu su broliu Jaredu prad\u0117jo organizuoti maisto kult\u016bros festival\u012f \u201eMusic City Food and Wine Festival\u201c.", "Dar viena grup\u0117s nari\u0173 silpnyb\u0117 \u2013 golfas. Po itin s\u0117kmingo ketvirtojo albumo \u201eOnly By The Night\u201c gerb\u0117jai tik\u0117josi naujo \u012fra\u0161o jau po met\u0173. Deja, penktasis \u201eCome Around Sundown\u201c buvo i\u0161leistas tik po dvej\u0173. Prie\u017eastis? B\u016btent turtuoli\u0173 sportu vadinamas golfas.", "Rokeriai taip j\u012f pam\u0117go, kad u\u017euot s\u0117d\u0117j\u0119 studijoje, vaik\u0161\u010diojo golfo laukais. Geriausi \u017eaid\u0117jai grup\u0117je \u2013 b\u016bgnininkas Nathanas ir vokalistas Calebas, ta\u010diau kiti muzikantai meistri\u0161kumu ne itin atsilieka. Turo metu jie taip pat ve\u017eiojasi lazdas, tod\u0117l tikimyb\u0117, kad i\u0161vysime juos viename golfo lauk\u0173 prie Vilniaus \u2013 labai didel\u0117.", "Be meil\u0117s maistui ir golfui, \u201eKings of Leon\u201c nariai yra dideli amerikieti\u0161ko futbolo gerb\u0117jai. Nors visi muzikantai gyvena Na\u0161vilyje, Tenesio valstijoje, jie yra dideli Oklahomos universiteto \u201eSooners\u201c komandos fanai, mat b\u016bgnininkas Nathanas ir gitaristas Matthew gim\u0117 b\u016btent \u0161ioje valstijoje.", "I\u0161reik\u0161damas palaikym\u0105 \u0161iai komandai, Nathanas savo b\u016bgn\u0173 komplekt\u0105 papuo\u0161\u0117 keliais \u201eSooners\u201c aksesuarais, kurie puikiai matosi koncert\u0173 metu \u2013 ry\u0161kiu logotipu ant priekinio b\u016bgno ir ma\u017eu komandos \u0161almu, pakabintu ant l\u0117k\u0161t\u0117s.", "Duokl\u0119 \u201eSooners\u201c komandai muzikantai atidav\u0117 ir filmuodami dain\u0105 \u201eAround The World\u201c i\u0161 paskutinio albumo \u201eWALLS\u201c \u2013 jame galime i\u0161vysti \u017eavias \u0161ok\u0117jas Oklahomos universiteto komandos nam\u0173 stadione.", "\u201eKings of Leon\u201c koncertuos Vilniaus \u201eSiemens\u201c arenoje bir\u017eelio 27 d."], "date": ["2017 m. kovo 24 d. 14:38"], "id": "74154916"},
{"url": "http://www.delfi.lt/veidai/muzika/garbe-pradeti-t-odell-koncerta-atiteko-lietuviu-grupei-the-station.d?id=74089850", "title": ["Garb\u0117 prad\u0117ti T. Odell koncert\u0105 atiteko lietuvi\u0173 grupei \u201eThe Station\u201c"], "text": ["\u201eThe Station\u201c \u012f koncert\u0173 sal\u0119 \u201eCompensa\u201c atvyks tiesiai i\u0161 \u201eLRT Opus\u201c studijos, kur t\u0105 pa\u010di\u0105 dien\u0105 vyks tiesiogiai transliuojamas grup\u0117s koncertas.", "Pernai lapkri\u010dio m\u0117nes\u012f debiutavusi ir i\u0161kart i\u0161populiar\u0117jusi roko grup\u0117 \u201eThe Station\u201c savo \u012fdomi\u0105 istorij\u0105 mai\u0161o su muzika suaugusiems: elektroniniu roku, industriniu roku, pietieti\u0161ku roku ir tiesiog roku. Istorijos yra \u012fvairios, tod\u0117l ir muzika \u012fvairi: grup\u0117 atsine\u0161tus atsiminimus bei dainas sulydo \u012f vientis\u0105 skambes\u012f, kuris kiekvien\u0105 klausytoj\u0105 palie\u010dia skirtingai.", "Grup\u0117 \u201eThe Station\u201cyra viena originaliausi\u0173, su kuria man teko dirbti. Jos nariai yra \u017einomi muzikantai, dailininkai, re\u017eisieriai ir visuomen\u0117s veik\u0117jai. Galiu atsakingai pareik\u0161ti, kad tokios muzikos, koki\u0105 atlieka \u201eThe Station\u201c, Lietuvoje niekas nekuria\u201c, \u2013 teigia su daugeliu garsi\u0173 lietuvi\u0173 muzikos atlik\u0117j\u0173 ir grupi\u0173 dirbantis vadybininkas Lauras Lu\u010di\u016bnas.", "\u201eJau\u010diam\u0117s susijaudin\u0119 ir \u012fkv\u0117pti, kad mus, debiutuojan\u010di\u0105 grup\u0119, pasirinko \u201eBrit Awards\u201c nugal\u0117tojas ir vienas \u012fsimintiniausi\u0173 dabartini\u0173 dain\u0173 autori\u0173. Daugelis atlik\u0117j\u0173, kuriuos Tom Odell mini kaip savo \u012fkv\u0117p\u0117jus, yra svarb\u016bs ir mums: Davidas Bowie, Johnas Lennonas, Jeffas Buckley ir kiti. Tikime, kad energingas m\u016bs\u0173 rokas pad\u0117s tinkamai nuteikti susitikimui su Anglijos muzikos garsenybe\u201c, \u2013 sako \u201eThe Station\u201c lyderis Mykolas Katkus.", "Tom Odell ir \u201eThe Station\u201c bendr\u0105 pasirodym\u0105 rengia did\u017eiausias Baltijos \u0161ali\u0173 koncert\u0173 organizatorius \u201eLive Nation Lietuva\u201c, netrukus pakviesiantis \u012f vienintel\u012f Baltijos \u0161alyse vyksiant\u012f rokerio Alice Cooper koncert\u0105 Trak\u0173 pilyje, tradicinius festivalius \u201eSummer In The City\u201c Vilniuje ir \u201eRadistai Village \u201917\u201d Obuoli\u0173 saloje, taip pat \u2013 did\u017eiausi\u0105 2017-\u0173j\u0173 \u0161ou \u2013 Robbie Williamso koncert\u0105 sostin\u0117s Vingio parke."], "date": ["2017 m. kovo 18 d. 11:30"], "id": "74089850"},
{"url": "http://www.delfi.lt/veidai/muzika/delfi-premjera-69-danguje-kyla-aukstyn-su-nauja-daina-ir-klipu-apnuogindamos-ne-tik-kunus.d?id=73990942", "title": ["DELFI premjera: \u201e69 danguje\u201c kyla auk\u0161tyn su nauja daina ir klipu, apnuogindamos ne tik k\u016bnus"], "text": ["Atlik\u0117jos teigimu, da\u017enai nutinka taip, kad m\u016bs\u0173 silpnyb\u0117s taip \u012ftraukia gilyn, jog tampa priklausomyb\u0117mis. Apsvaigus nuo pinig\u0173, alkoholio, narkotik\u0173, \u017eudan\u010dios meil\u0117s, virtuali\u0173 \u017eaidim\u0173, neriam gilyn \u012f bedugn\u0119.", "\"Gyvename savo sukurtame rojuje, nematydami kainos, kuri\u0105 u\u017e j\u012f sumokame. Klimpstame vis gilyn ir gilyn, kol visi\u0161kai prarandame save. Mus supa kauk\u0117ti veidai ir nepajuntame, kai patys pradedame sl\u0117pti savo nuod\u0117mes po kauk\u0117mis. Eina laikas, b\u0117ga metai, o mums vis negana, ir vis krentam \u017eemyn, kai galiausiai kauk\u0117s tampa naujais veidais... tik tikr\u0105j\u012f \u017emog\u0173 surasti \u0161iam veide darosi vis sunkiau\", - sako Nijol\u0117.", "\u0160i daina, anot grup\u0117s nari\u0173, ir yra apie tai - visuomen\u0117s stigmas, dangstomas i\u0161oriniu spindesiu.", "\"Kuomet atsiduri savo veiksm\u0173 kry\u017ekel\u0117je ir gali arba grimzti gilyn, arba kilti i\u0161 li\u016bno. Tai istorija apie pa\u010di\u0105 sunkiausi\u0105 kov\u0105 - kov\u0105 su savimi. Ir sukasi tik vienas klausimas: ar a\u0161 tikrai noriu laim\u0117ti \u0161i\u0105 kov\u0105? Ar noriu palikti \u0161\u012f \"roj\u0173\"? Ir apie tai mes dainuojame garsiai. Apie \u0161ias paslaptis, supan\u010dias mus. Kiek ma\u017eai reikia laiko, kad nuod\u0117mi\u0173 li\u016bnas tave \u012ftraukt\u0173, kad nugrimztum gilyn, o kiek daug pastang\u0173 reikia, kad i\u0161kiltum ... auk\u0161tyn?\", - retori\u0161kai klausia N. Pareigyt\u0117-Rukaitien\u0117.", "DELFI skaitytojai turi galimyb\u0119 pirmieji pamatyti \u0161\u012f vaizdo klip\u0105:"], "date": ["2017 m. kovo  9 d. 12:38"], "id": "73990942"},
{"url": "http://www.delfi.lt/veidai/muzika/nauja-singla-su-britais-cherry-white-irasiusi-donata-dainuodama-verkiau.d?id=73993132", "title": ["Nauj\u0105 singl\u0105 su britais \u201eCherry white\u201c \u012fra\u0161iusi Donata: dainuodama verkiau"], "text": ["\u201e\u0160irdyje visada buvau roker\u0117. Paauglyst\u0117je prad\u0117jau nuo dainuojamosios poezijos, kuri palaipsniui peraugo \u012f roko muzik\u0105, deja, Lietuvoje buvo ir vis dar yra sud\u0117tinga pristatyti kitok\u012f muzikin\u012f stili\u0173, nei esame \u012fprat\u0119 gird\u0117ti televizijos ekranuose. Ypa\u010d, jeigu turite toki\u0105 spalving\u0105 ir vaiki\u0161k\u0105 etiket\u0119, kaip mano\u201c, \u2013 \u0161ypsosi Donata, kalb\u0117dama apie savo karjeros prad\u017ei\u0105 realyb\u0117s \u0161ou \u201eKelias \u012f \u017evaig\u017edes\u201c.", "Bandydama pakeisti nusistov\u0117jusi\u0105 nuomon\u0119, prie\u0161 \u0161e\u0161erius metus Donata nusprend\u0117 palikti \u0161ou merginos amplua, taip pat ir Lietuv\u0105, bei pasukti sunkiu tikro muzikanto keliu. \u0160iuo metu mergina dirba ties dainuojamosios poezijos projektu Lietuvoje, kur\u012f kuria kartu su gitaristu \u0160arunu \u0160imelioniu, o Anglijoje pasirodo su bliuzo ir roko grupe \u201eCherry White\u201c. Naujausias grup\u0117s k\u016brinys \u201eSay my name\u201c \u2013 bene pirmasis Donatos \u012fra\u0161ytas duetas.", "\u201eAngli\u0161kai suprantantys \u017emon\u0117s tikrai sugeb\u0117s atskirti tikrus jausmus, besiver\u017eian\u010dius i\u0161 \u0161ios dainos. Kas kart\u0105, kai j\u0105 dainuoju, manyje u\u017everda audra. Net \u012fra\u0161in\u0117dama studijoje apsiverkiau. Tai be proto gilus ir stiprus k\u016brinys apie dviej\u0173 \u017emoni\u0173 jausmus. Did\u017eiuojuosi, kad galiu pasidalinti tokia muzika ir su Lietuvos klausytojais\u201c."], "date": ["2017 m. kovo  9 d. 14:20"], "id": "73993132"},
{"url": "http://www.delfi.lt/veidai/muzika/lilas-ir-innomine-isrieda-i-muzikines-gastroles-po-lietuva.d?id=74000328", "title": ["Lilas ir Innomine i\u0161rieda \u012f muzikines gastroles po Lietuv\u0105"], "text": ["Pernai did\u017eiausiose Lietuvos arenose solo koncertus reng\u0119 Lilas ir Innomine \u0161\u012f kart\u0105 pasirinko ma\u017eesnes erdves ir publik\u0105 ketina papirkti jaukia, nuo\u0161ird\u017eia bei jiems patiems labai artima programa.", "\u201eTiesiog nor\u0117josi jauki\u0173, \u0161ilt\u0173 koncert\u0173, be jokio didelio triuk\u0161mo, be streso, be ambicijos \u012f \u201edid\u017eiausius, geriausius, garsiausius\u201c, \u2013 sako Lilas. D\u0117l to ir \u0161io turo pristatymas labai paprastas \u2013 \u201ene\u012fsp\u016bdingiausias, ne vienintelis ir pakartojamas\u201c.", "\u201eTa\u010diau nereikia galvoti, jog \u010dia bus bardo su gitara ir dviem kolon\u0117l\u0117m koncertai \u2013 pasiruo\u0161\u0117me i\u0161 \u0161irdies. B\u016bsime su gyva grupe, kartu ve\u017eam\u0117s f\u016br\u0105 \u012frangos, kuri\u0105 naudojome ir aren\u0173 koncertuose, tad loftai tur\u0117t\u0173 ir suskamb\u0117t, ir su\u0161vyt\u0117t. Tikim\u0117s jaukiai, bet kokybi\u0161kai\u201c, \u2013 scenos partner\u012f papildo Innomine.", "\u201eRuo\u0161dami \u0161\u012f tur\u0105 vadovavom\u0117s mintim \u2013 \u201ekad b\u016bt\u0173 faina\u201c. Gal kiek savanaudi\u0161kai, bet vis\u0173 pirma \u2013 faina patiems. Vadovaudamiesi \u0161iuo principu atsirinkome dainas, kurias grosime \u2013 atgaivinome kelias seniai negrotas, i\u0161met\u0117me sudro\u017etas, atnaujinome morali\u0161kai nusenusias aran\u017euotes\u201c, \u2013 pasakoja Lilas. Kai visk\u0105 ruo\u0161i it sau, tur\u0117t\u0173 pasijausti ir klausytojui. Jeigu taip bus \u2013 dr\u0105siai sakysim, kad turas pavyko\u201c.", "Lilas ir Innomine per daug nesuka galvos d\u0117l prekybos bilietais, nes \u017eino, kad j\u0173 muzik\u0105 m\u0117gstanti publika neleis jaustis vieni\u0161iems. \u201eSu bilietais n\u0117ra jokio a\u017eiota\u017eo, nepu\u010diame burbulo, kad bilietai tirpsta \u2013 pirkit grei\u010diau. Netirpsta \u2013 bilietai popieriniai. \u017dmoni\u0173 tikrai bus, vieni\u0161i nesijausim, bet bijoti, kad netilpsim tikrai nereik\u0117t\u0173\u201c, \u2013 atvirauja duetas.", "Nedaug\u017eod\u017eiaudami muzikantai jau \u0161\u012f vakar\u0105, kovo 10 d., kvie\u010dia susitikti Vilniaus men\u0173 fabrike \u201eLoftas\u201c, v\u0117liau kiekvien\u0105 \u0161io m\u0117nesio penktadien\u012f duetas aplankys did\u017eiuosius \u0161alies miestus. Kovo 17-\u0105j\u0105 vis\u0173 lauks \u0160iauliuose \u201e\u0160iauli\u0173 arenoje\u201c, kovo 24-\u0105j\u0105 Klaip\u0117dos Sand\u0117lyje \u201eNo.74\u201c, kovo 31-\u0105j\u0105 Kauno lofte \u201eGargaras\u201c. Apva\u017eiav\u0119 Lietuv\u0105, Lilas ir Innomine planuoja skristi \u012f London\u0105, ten j\u0173 koncertas numatytas baland\u017eio 8 d."], "date": ["2017 m. kovo 10 d. 09:25"], "id": "74000328"},
{"url": "http://www.delfi.lt/veidai/muzika/t-odell-koncerta-vilniuje-prades-sparciai-populiarejantis-londono-duetas-wowh.d?id=74001864", "title": ["T. Odell koncert\u0105 Vilniuje prad\u0117s spar\u010diai populiar\u0117jantis Londono duetas \u201eWOWH\u201c"], "text": ["\u201eWOWH\u201c yra dain\u0173 autori\u0173 ir prodiuseri\u0173 duetas, kur\u012f sudaro Nickas Harrisonas ir Toby Coulingas. 2015 m. karjer\u0105 prad\u0117jusius muzikantus vienija meil\u0117 7-ojo de\u0161imtme\u010dio populiariajai muzikai. Duetas, dirbdamas nuosavoje studijoje, savo k\u016bryb\u0105 i\u0161grynino iki tobulyb\u0117s. I\u0161skirtin\u012f dueto muzikos skambes\u012f netrukus \u012fvertino ne tik kritikai, bet ir melomanai. \u201eWOWH\u201c buvo pakviesti surengti pasirodym\u0105 pasaulin\u0117s muzikos bendruomen\u0117s \u201eSofar\u201c (\u201eSongs from a Room\u201c) studijoje, kur atliko vien\u0105 pirm\u0173j\u0173 savo hit\u0173 \u201ePack Up Your Bags\u201c.", "\u201eWOWH\u201c neslepia, kad u\u017e vertingas pamokas yra d\u0117kingi garsiam prodiuseriui Mattui Wigginsui, kuris dirba su dainininke ", " ir grupe \u201eFlorence & The Machine\u201c. Su jo pagalba, duetas \u012fra\u0161\u0117 mini-album\u0105 \u201eWaves\u201c, kuris pasirod\u0117 pra\u0117jusi\u0173 met\u0173 spal\u012f. Prie\u0161 i\u0161leisdami debiutin\u012f \u012fra\u0161\u0105, \u201eWOWH\u201c vis\u0105 vasar\u0105 praleido koncertuodami muzikos festivaliuose \u201eSecret Garden Party\u201c, \u201eCitadel\u201c ir dagelyje kit\u0173.", "Nema\u017eos s\u0117km\u0117s sulauk\u0117 pra\u0117jus\u012f lapkrit\u012f i\u0161leistas dueto antrasis mini-albumas \u201ePop\u201c. Muzikos kritikai negail\u0117jo liaupsi\u0173 k\u016briniui \u201eRight Way\u201c, kuris lengvai rado keli\u0105 ir \u012f paprast\u0173 muzikos myl\u0117toj\u0173 \u0161irdis. Jau kit\u0105 m\u0117nes\u012f \u201eWOWH\u201c muzikantai surengs pirm\u0105j\u012f pasirodym\u0105, kuriame bus pagrindin\u0117mis \u017evaig\u017ed\u0117mis. Baland\u017eio vidury duetas koncertuos garsiame Londono muzikos klube \u201eThe Islington\u201c.", "Tom Odell ir \u201eWOWH\u201c bendr\u0105 pasirodym\u0105 rengia did\u017eiausias Baltijos \u0161ali\u0173 koncert\u0173 organizatorius \u201eLive Nation Lietuva\u201c, jau labai greitai pakviesiantis \u012f Vilniuje vyksiant\u012f garsios Niujorko baleto trup\u0117s \u201eComplexions\u201c pasirodym\u0105, Trak\u0173 pilyje \u2013 vienintel\u012f Baltijos \u0161alyse rokerio Alice Cooper koncert\u0105, tradicinius festivalius \u201eSummer In The City\u201c Vilniuje ir \u201eRadistai Village \u201917\u201d Obuoli\u0173 saloje, taip pat \u2013 did\u017eiausi\u0105 2017-\u0173j\u0173 \u0161ou \u2013 ", " koncert\u0105 sostin\u0117s Vingio parke."], "date": ["2017 m. kovo 10 d. 10:47"], "id": "74001864"},
{"url": "http://www.delfi.lt/veidai/muzika/v-siskauskas-ir-vysnios-pristato-bendra-kurini.d?id=74005674", "title": ["V. \u0160i\u0161kauskas ir \u201eVy\u0161nios\u201c pristato bendr\u0105 k\u016brin\u012f"], "text": ["Klausiamos, kokiomis aplinkyb\u0117mis susipa\u017eino su garsenybe, daininink\u0117s atviravo jau seniai nor\u0117jusios \u012fgyvendinti t\u0117v\u0173, seneli\u0173 ir savo pa\u010di\u0173 nor\u0105 atlikti duet\u0105 su V. \u0160i\u0161kausku. Anot j\u0173, svarbiausia \u2013 nor\u0117ti ir tik\u0117ti, o tuomet net pa\u010dios netik\u0117\u010diausios svajon\u0117s pildosi. Grup\u0117s nar\u0117s su scenos \u017evaig\u017ede susipa\u017eino prie\u0161 kelet\u0105 m\u0117nesi\u0173 ir tvirtina, kad bendraujant su Vytautu susidaro \u012fsp\u016bdis, jog seniai j\u012f pa\u017e\u012fsti.", "\u201eJis i\u0161 t\u0173 \u017emoni\u0173, su kuriais gera b\u016bti, jauku. B\u016bnant su Vytautu, nesijauti, jog tu scenos naujokas \u2013 jis kartu jaudinasi prie\u0161 kiekvien\u0105 i\u0161\u0117jim\u0105, bendr\u0105 pasirodym\u0105\u201c, - kalb\u0117jo merginos.", "Pirm\u0105 bendr\u0105 k\u016brin\u012f \u201eOr\u0173 prognoz\u0117\u201c \u201eVy\u0161nios\u201c ir V. \u0160i\u0161kauskas pristat\u0117 pra\u0117jusi\u0173 met\u0173 pabaigoje, pra\u0117jus keletui m\u0117nesi\u0173 atlik\u0117jai nusprend\u0117 \u012fra\u0161yti dar vien\u0105 - \u201eTu man esi\u201c.", "\u201e\u0160is k\u016brinys labiau klubinis, o toks stilius neb\u016bdingas Vytautui. Tai modernesn\u0117, \u0161iuolaiki\u0161ken\u0117 k\u016brinio versija. Esame skirting\u0173 kart\u0173 atstovai, atstovaujame skirtingiems muzikos stiliams, ta\u010diau sujung\u0119 j\u0117gas supratome, kad daugel\u012f stili\u0173 galima derinti. Bendro darbo rezultatais jau antr\u0105 kart\u0105 labai d\u017eiaugiam\u0117s\u201c, - pasakojo S. Navickait\u0117.", "Daininink\u0117s atskleid\u0117, kad drauge su V. \u0160i\u0161kausku jau sp\u0117jo nusifilmuoti ir \u012fvairiose TV laidose. Pasiteiravus, kokius \u012fsp\u016bd\u017eius paliko bendravimas u\u017ekulisiuose ir pasiruo\u0161imas pasirodymams, atlik\u0117jos negail\u0117jo kompliment\u0173 scenos veteranui. Anot j\u0173, V. \u0160i\u0161kauskas - labai mokantis bendrauti, r\u016bpestingas, \u0161iltas \u017emogus, sugebantis \u012fkv\u0117pti, u\u017ekr\u0117sti gera nuotaika.", "Pasiteiravus, k\u0105 Kovo 11-oji rei\u0161kia \u201eVy\u0161nioms\u201c, daininink\u0117s tikino, kad joms Lietuvos Nepriklausomyb\u0117s atk\u016brimo diena \u2013 labai svarbi.", "\u201eMes mylime Lietuv\u0105, mums patinka Lietuva. Nesiruo\u0161iame ir nenorime emigruoti, palikti savo \u0161alies. Ne\u012fsivaizduojame, kad gal\u0117tume gyventi kurioje nors kitoje \u0161alyje. Lietuva mums pati brangiausia\u201c, - kalb\u0117jo daininink\u0117s."], "date": ["2017 m. kovo 10 d. 13:07"], "id": "74005674"},
{"url": "http://www.delfi.lt/veidai/muzika/sestadienio-nakti-j-didziulis-kaitino-kaunieciu-krauja.d?id=74019780", "title": ["\u0160e\u0161tadienio nakt\u012f J. Did\u017eiulis kaitino kaunie\u010di\u0173 krauj\u0105"], "text": ["Prie\u0161 kelis metus savo solin\u0119 karjer\u0105 prad\u0117j\u0119s ir sceniniu pseudonimu Jurgis Did pasivadin\u0119s atlik\u0117jas, savo muzika transformuoja kiekvien\u0105 klausytoj\u0105. Jurgio koncertas, tai ne vieno \u017emogaus \u0161ou.", "Vakar\u0117lio metu tarpusavyje persipinanti muzika, improvizacij\u0173, \u017eaidim\u0173 bei komedijos elementai, paver\u010dia klausytojus pasirodymo dalimi. \u0160e\u0161tadienio nakt\u012f Agent\u016broje buvo galima i\u0161girsti ne tik naujausius Jurgis Did k\u016brinius, bet ir dainas i\u0161 kultin\u0117s grup\u0117s Inculto laik\u0173 bei jau kelioms kartoms puikiai \u017einomus hitus."], "date": ["2017 m. kovo 12 d. 11:07"], "id": "74019780"},
{"url": "http://www.delfi.lt/veidai/muzika/lemon-joy-koncertu-tura-prates-balandi.d?id=74026164", "title": ["\u201eLemon Joy\u201c koncert\u0173 tur\u0105 prat\u0119s baland\u012f"], "text": ["Pasak \u201eLemon Joy\u201c lyderio Igorio Kofo, \u201evisi koncertai buvo skirtingi, bet kiekvienas \u2013 savaip geriausias\u201c. Susidom\u0117jimas jais buvo toks didelis, kad teko paskelbti penkis papildomus pasirodymus baland\u017eio m\u0117nes\u012f.", "Baland\u017eio prad\u017eioje muzikantai sugr\u012f\u0161 koncertuoti \u012f Kauno \u201eRengini\u0173 oaz\u0119\u201c, kurioje tai bus jau tre\u010diasis \u0161io turo pasirodymas, \u0160iauli\u0173 koncert\u0173 sal\u0119 \u201eSaul\u0117\u201c ir Klaip\u0117dos koncert\u0173 sal\u0119. Grup\u0117 taip pat surengs du naujai paskelbtus koncertus \u2013 baland\u017eio 13 dien\u0105 Alytaus kult\u016bros ir komunikacijos centre, o baland\u017eio 22 dien\u0105 tur\u0105 pabaigs grandioziniu koncertu Panev\u0117\u017eyje \u201eCido\u201c arenoje.", "Koncertuose \u201eLemon Joy\u201c atlieka beveik dviej\u0173 valand\u0173 trukm\u0117s program\u0105, sudaryt\u0105 i\u0161 did\u017eiausi\u0173 grup\u0117s hit\u0173 ir mylimiausi\u0173 naujojo albumo \u201eWillkommen\u201c k\u016brini\u0173.", "Septintasis studijinis \u201eLemon Joy\u201c albumas \u201eWillkommen\u201c pasirod\u0117 pra\u0117jusi\u0173 met\u0173 pabaigoje, j\u012f pristat\u0117 radijo singlai \u201eBe at\u0161vait\u0173\u201c ir \u201eWillkommen\u201c. Sausio m\u0117nes\u012f vykusiuose M.A.M.A. apdovanojimuose daina \u201eBe at\u0161vait\u0173\u201c buvo pripa\u017einta klausomiausia portalo \u201ePakartot\u201c met\u0173 daina. Tuo tarpu naujausias grup\u0117s singlas \u201eWillkommen\u201c \u0161iuo metu karaliauja radijo sto\u010di\u0173 \u201eLietus\u201c, \u201eLaluna\u201c Klaip\u0117doje ir FM99 Alytuje top\u0173 pirmosiose vietose.", "Koncerto akimirkos:"], "date": ["2017 m. kovo 13 d. 11:38"], "id": "74026164"},
{"url": "http://www.delfi.lt/veidai/muzika/ryskiausia-britu-grupe-foals-atvyksta-i-lietuva-vasara-drebins-kalnu-parka.d?id=74028388", "title": ["Ry\u0161kiausia brit\u0173 grup\u0117 \u201eFoals\u201c atvyksta \u012f Lietuv\u0105 \u2013 vasar\u0105 drebins Kaln\u0173 park\u0105"], "text": ["\u201eBritai \u201eFoals\u201c u\u017esilips ant scenos ir taip skels, kad Kaln\u0173 parke esanti minia nusitemps grup\u0117s lyder\u012f Yann\u012f Philippak\u012f \u017eemyn ir niekada nepaleis. Jie moka i\u0161stoti taip, kad apie tai kalb\u0117t\u0173 visi. Jie auk\u0161\u010diausio kalibro grup\u0117 \u2013 patys mat\u0117m savo akimis. \u201eFoals\u201c yra \u012fdom\u016bs, aktual\u016bs ir \u012f Vilni\u0173 atvyksta pa\u010diame \u017eyd\u0117jime. \u0160io koncerto s\u0117km\u0117 \u2013 j\u016bs\u0173 rankose. Manom, kad turit i\u0161girsti ir pamatyti, kas yra tikras rokas 2017 metais ir tam neb\u016btina va\u017eiuoti \u012f kit\u0105 pasaulio kra\u0161t\u0105 ar festivalius aplink Lietuv\u0105\", - sak\u0117 muzikos agent\u016bros \u201e8 Days A Week\u201d partneris Martynas Butkevi\u010dius.", "Faktai rodo, kad \u201eFoals\u201c - viena m\u0117gstamiausi\u0173 grupi\u0173 pasaulyje, jei kalbame apie gitarin\u0119 muzik\u0105. Nors jie atstovauja indie ir alternatyvaus roko scen\u0105, elektronin\u0117 muzika ir sintezatoriai yra labai svarbi j\u0173 skambesio dalis. Ir jie tikrai n\u0117ra tipin\u0117 brit\u0173 roko grup\u0117.", "13 met\u0173 karjeros, tvirta grup\u0117s sud\u0117tis, keturi albumai, kr\u016bvos singl\u0173, galyb\u0117 presti\u017eini\u0173 apdovanojim\u0173 ir visa kita patirtis. \u201eFoals\u201c gerbia visi - nuo Noelio Gallagherio iki \u201eFoo Figthers\u201c, \u201eUnderworld\u201c ar \u201eRadiohead\u201c. Nieko nuostabaus - jie \u012ftikina, jaudina, transliuoja ir atiduoda save 100 procent\u0173. Jie \u0161eima, turinti pavyzdin\u0119 darbo kult\u016br\u0105, ir grup\u0117 be samdom\u0173 sesijos muzikant\u0173.", "Grup\u0117s \u201eFoals\u201c pasiekim\u0173 lentyna ir biografija tikrai \u012fsp\u016bdinga. Visi keturi j\u0173 albumai tapo auksiniais Jungtin\u0117je Karalyst\u0117je. \u201eTotal Life Forever\u201c ir \u201eHoly Fire\u201c buvo nominuoti presti\u017einiam \u201eMercury\u201c prizui. \u0160is prizas teikiamas geriausio albumo, i\u0161leisto salose, autoriams. Prie\u0161 kelet\u0105 met\u0173 \u012ftakingo brit\u0173 \u017eurnalo \u201eQ\u201c apdovanojimuose \u201eFoals\u201c peln\u0117 geriausios koncertin\u0117s grup\u0117s apdovanojim\u0105, o 2015 metais pelnytai buvo pripa\u017einti geriausia pasaulyje grupe.", "\u201eFoals\u201c albumo \u201eHoly Fire\u201c prodiuseriai Alanas Moulderis ir Markas Ellis taip pat buvo apdovanoti \u2013 jie tapo met\u0173 muzikos prodiuseriais. Paskutinis \u201eFoals\u201c albumas \u201eWhat Went Down\u201c buvo sutiktas itin palankiai \u2013 pagrindinis brit\u0173 muzikos \u017eurnalas \u201eNME\u201c jiems \u012fteik\u0117 geriausio met\u0173 albumo apdovanojim\u0105. Muzikos kritikai sutartinai teigia, jog \u0161is darbas kol kas geriausias \u201eFoals\u201c \u012fra\u0161as. Pana\u0161u, kad ir \u0161iais metais \u201eFoals\u201c gali tapti, o gal jau ir yra geriausia brit\u0173 muzikos grup\u0117.", "Muzikos \u0161viesuoliai Steve'as Reichas, Phillipas Glassas, Arthuras Russellas, Madonna, \u201eTalking Heads\u201c, Kanados ekspermentin\u0117s muzikos atstovai \u201eGodspeed You! Black Emperor\u201d ir krautroko supergrup\u0117 i\u0161 Vokietijos \u201eHarmonia\u201c labiausiai \u012ftakojo j\u0173 k\u016bryb\u0105.", "\u201eFoals\u201c muzika i\u0161sid\u0117s\u010diusi istorijos lentynose ir etapuose. Su vis nauja garso estetika, turiniu ir id\u0117jomis. \u201eFoals\u201d k\u016bryba visada lenk\u0117 laik\u0105, yra \u012fdomi ir marga, dovanojanti nekasdien\u0119 muzikin\u0119 patirt\u012f. Jie daug kart\u0173 \u012fsira\u0161\u0117 \u012f muzikos istorij\u0105 ir yra vieni brit\u0173 roko muzikos vedli\u0173. Kai grup\u0117s album\u0105 prodiusuoja tokie \u017emon\u0117s kaip Mike'as Crossey, Davidas Andrew Sitekas, Paulas Epworthas ar Jamesas Fordas, tai rei\u0161kia tik vien\u0105 - gyvenime \u201eFoals\u201c \u0161it\u0105 tikrai pasiek\u0117."], "date": ["2017 m. kovo 13 d. 13:25"], "id": "74028388"},
{"url": "http://www.delfi.lt/veidai/muzika/pinup-girls-premjera-naujas-kurinys-ir-pikantiski-vaizdai-is-fotosesijos-uzkulisiu.d?id=74038864", "title": ["\u201ePinup girls\u201c premjera: naujas k\u016brinys ir pikanti\u0161ki vaizdai i\u0161 fotosesijos u\u017ekulisi\u0173"], "text": ["\u201eTai lengvas, pavasari\u0161kas skambesys, kuris, m\u016bs\u0173 manymu, \u0161iuo metu tiek kalbant apie met\u0173 laik\u0105, tiek apie ritm\u0105 \u2013 labai tinkamas. Tikim\u0117s, kad m\u016bs\u0173 klausytojams jis sukels tik teigiamas emocijas\u201c, - teigia pozityviai nusiteikusi grup\u0117s nar\u0117 S. Nain\u0117.", "\u201eKur tu?\u201c k\u016brin\u012f V. Sutkut\u0117 ir S. Nain\u0117 \u0161\u012f kart\u0105 nusprend\u0117 iliustruoti vaizdais i\u0161 visai neseniai vykusios fotosesijos, kurioje merginos itin seksualios ir stilingos.", "\u201eNevadiname to muzikiniu klipu, ta\u010diau \u0161\u012f kart\u0105 nusprend\u0117me, kad dainoje reik\u0117t\u0173 parodyti ir nat\u016bralias m\u016bs\u0173 emocijas, tod\u0117l nusprend\u0117me \u012fam\u017einti m\u016bs\u0173 fotosesijos u\u017ekulisius. Fotosesij\u0173 met\u0173 visada b\u016bna linksma, jose esame tokios, kaip ir gyvenime, tod\u0117l tie vaizdai itin nuo\u0161ird\u016bs ir nat\u016bral\u016bs\u201c, - teigia V. Sutkut\u0117.", "\u201eKur tu?\u201c k\u016brinys \u0161iuolaiki\u0161kai, \u0161iuo metu pasauly itin paplit\u0119s skambesys, kuris privers pajud\u0117ti net ir did\u017eiausi\u0105 skeptik\u0105, \u0161ie ir dar daugiau \u017eod\u017ei\u0173, puikiai atspindi naujausi\u0105 mergin\u0173 darb\u0105.", "\u201eD\u017eiaugiam\u0117s naujausiu savo darbu, tikim\u0117s, kad jis patiks ir m\u016bs\u0173 gerb\u0117jams. Tiek pats k\u016brinys, tiek j\u012f iliustruojantys vaizdai, tai \u0161imtu procent\u0173 atspindi mus. Niekada nebijome eksperimentuoti, ta\u010diau \u0161\u012f kart\u0105 esame \u012fsitikinusios - \u201c, - atvirauja merginos.", "Kvie\u010diame i\u0161girsti naujausi\u0105 ", " k\u016brin\u012f \u201eKur tu?\u201c ir pamatyti min\u0117tuosius vaizdus:"], "date": ["2017 m. kovo 14 d. 11:58"], "id": "74038864"},
{"url": "http://www.delfi.lt/veidai/muzika/a-mamontovas-apie-hito-saules-miestas-gimima-tai-buvo-uzsakyta-daina-skirta-atrakcionu-parkui.d?id=74042446", "title": ["A. Mamontovas apie hito \u201eSaul\u0117s miestas\u201c gimim\u0105: tai buvo u\u017esakyta daina, skirta atrakcion\u0173 parkui"], "text": ["Turiu keturis akordus. \u017dinau, kad jie pavirs daina, bet kol kas dar nieko nepavyksta. Net nenumanau, apie k\u0105 tur\u0117t\u0173 b\u016bti \u017eod\u017eiai. Tur\u0117t\u0173 b\u016bti toks \u201el\u0117tas gabalas\u201d.", "Paskutin\u0117s dienos mokykloje. Po baigiam\u0173j\u0173 varysim \u012f Palang\u0105. Labai noriu prie j\u016bros...", "Algis sako, kad stos \u012f KTU. Ne\u012fsivaizduoju, kaip reik\u0117s groti po mokyklos.", "Para\u0161iau savo akordams tekst\u0105 - \u201ePrie j\u016bros\u201d. Banaloka, bet nieko kito nesigavo:", "Po pamok\u0173 su Arnu ir Algiu pas mane namie \u012fra\u0161\u0117m kelias dainas. Tarp j\u0173 - ir \u201ePrie j\u016bros\u201d. Pana\u0161iai kaip pernai \u012fra\u0161in\u0117jom \u201eLi\u016bdes\u012f\u201d su mano \u201eElfa\u201d. Jame galima \u012fra\u0161yti vien\u0105 takel\u012f, tada jo klausantis \u012fra\u0161in\u0117ti kit\u0105. Nor\u0117\u010diau, kaip koks Mike Oldfield \u012fra\u0161in\u0117ti vienas \u012f daugiakanal\u012f magnetofon\u0105. Bet kur tok\u012f rasti - ne\u012fsivaizduoju.", "Paskambino ", ". Nerealu, kai tau skambina bi\u010das, kur\u012f matei kino filmuose. Skambu\u010dio tikslas \u2013 keistas ir netik\u0117tas pasi\u016blymas. Pasirodo, jis su draugais turi id\u0117j\u0105 Vilniuje pastatyti atrakcion\u0173 park\u0105. Ne kok\u012f nors kilnojam\u0105, o tikr\u0105 ir nuolatin\u012f.", "Visai gra\u017ei mintis. Pamenu, ka\u017ekada tokie stacionar\u016bs atrakcionai buvo Vingio parke. Kai vaikyst\u0117je gyvenau netoliese, su t\u0117\u010diu da\u017enai eidavom pasisukti ant \u201evelnio rato\u201d.", "Ar\u016bnas sak\u0117, kad atrakcion\u0173 parkas tur\u0117t\u0173 vadintis \u201eSoliaris\u201d arba \u201eSaul\u0117s miestas\u201d (jie dar neapsisprend\u0117 arba a\u0161 ka\u017eko nesupratau). Pra\u0161o man\u0119s sukurti jam himn\u0105. Nori, kad himnas atsirast\u0173 gan greitai, nes, pasak jo, turint atrakcion\u0173 parko dain\u0105, id\u0117j\u0105 bus lengviau pristatyti rem\u0117jams.", "I\u0161 karto sutikau. Nors nemoku ra\u0161yti dain\u0173 pagal u\u017esakym\u0105, bet galvoje dar pokalbio metu atsirado id\u0117ja. Gavosi visai neblogas tekstas. Prisiminiau sen\u0105 dain\u0105 \u201ePrie j\u016bros\u201d ir kiek perdar\u0119s jos muzik\u0105 turiu nauj\u0105 k\u016brin\u012f - \u201eSaul\u0117s miestas\u201d.", "Po dviej\u0173 savai\u010di\u0173 prasid\u0117s \u201eFoje\u201d turas per Lietuv\u0105 - \u201eKai perplauksi up\u0119\u201d. Vis pagalvoju apie solin\u012f album\u0105, nes turiu kelias niekada niekur nei\u0161leistas ir neskamb\u0117jusias dainas, kurias nor\u0117\u010diau atlikti ir \u012fra\u0161yti vienas. Galb\u016bt vasar\u0105 reik\u0117s pabandyti ka\u017ek\u0105...?", "Inga su Viktorija i\u0161keliavo \u012f Kupi\u0161k\u012f. Bet tik trumpam - kol surasiu ir nupirksiu mums but\u0105 Vilniuje, nes pas mano t\u0117vus nebetelpame. Buto, kur\u012f nuomavom\u0117s Justini\u0161k\u0117se teko atsisakyti. Su naujagimiu ten gyventi nebebuvo patogu. Labiausiai gaila Me\u0161kio (m\u016bs\u0173 \u0161uns, kur\u012f fanai padovanojo \u201eFoje\u201d 10-me\u010dio proga). Esu priverstas atiduoti j\u012f draugui, kuris gyvena Grigi\u0161k\u0117se. Nebetelpame visi vienoje vietoje\u2026", "K\u0105 tik gr\u012f\u017eome i\u0161 Taurag\u0117s. Nebuvo pilna sal\u0117, bet tai tik sukelia didesn\u012f nor\u0105 geriau groti, kad \u012f koncertus ateit\u0173 daugiau \u017emoni\u0173. Mes taip lengvai nepasiduodame!!!", "Po koncerto autobuse klausiausi savo nauj\u0173 dain\u0173 eskiz\u0173 (be abejon\u0117s - ausin\u0117se). Man ka\u017ekod\u0117l atrodo, kad \u201eSaul\u0117s miest\u0105\u201d reikia \u012fra\u0161yti tiesiog su gitara. Taip kaip skamba dainos Kernagio albume \u201eAkustinis\u201d. Tokia visi\u0161kai gryna forma - balsas ir gitara. Tada geriau girdisi ir nusiskaito tekstas. O jeigu jie pastatys t\u0105 \u201eSoliar\u012f-Saul\u0117s miest\u0105\u201d, tada nors ir orkestru galima bus sugroti.", "Pagalvojau, kad visi himnai ar progin\u0117s dainos visada b\u016bna tokios tiesmukos. Tokios \u201etiesiai \u012f kakt\u0105\u201d, kad ma\u017ea nepasirodyt\u0173. O, man kaip tik gra\u017eiau, kai dainuoji lyg ka\u017ek\u0105 nesusijusio, bet emocija tinka ir pary\u0161kina tem\u0105. B\u016bt\u0173 nesamon\u0117, jeigu atrakcion\u0173 parko daina kviest\u0173 suptis supyn\u0117mis ar valgyti cukraus vat\u0105. Atrakcion\u0173 parkas yra susij\u0119s su svajon\u0117mis, kai vaikyst\u0117je tas gipsinis karusel\u0117s arkliukas atrodo tikras.", "Daina yra apie d\u017eiaugsm\u0105, kurio \u0161i\u0105 akimirk\u0105 galb\u016bt neturi, ta\u010diau tau tereikia \u017eengti \u017eingsn\u012f (ar perplaukti j\u016br\u0105 - ma\u017edaug tas pats) ir jis bus \u0161alia. Nes atrakcionai visada kvie\u010dia \u012f svajoni\u0173 ir d\u017eiaugsmo pasaul\u012f. Tod\u0117l daina turi kviesti ten pat.", "Tekst\u0105 para\u0161iau beveik i\u0161 karto. Kaip visada - nakt\u012f virtuv\u0117je. Kit\u0105 dien\u0105 dar pataisiau kelis \u017eod\u017eius ir pabaigiau paskutin\u012f posm\u0105. \u012era\u0161iau \u012f kaset\u0119. Reiks perduoti Ar\u016bnui.", "\u201eSaul\u0117s miestas\u201d iki \u0161iol yra viena populiariausi\u0173 mano dain\u0173. Jos muzikin\u0117s u\u017euomazgos gim\u0117 labai seniai, tod\u0117l pirm\u0105j\u0105 jos versij\u0105 (dainos \u201ePrie j\u016bros\u201d pavidalu) \u201eFoje\u201d gerb\u0117jai gali rasti sename grup\u0117s albume \u201eMokykla\u201d.", "Niekada neapleido jausmas, kad \u201ePrie j\u016bros\u201d taip ir nebuvo iki galo i\u0161baigta. Tod\u0117l sulauk\u0119s Ar\u016bno Storpir\u0161\u010dio pasi\u016blymo staiga supratau, jog esu pasireng\u0119s ir subrend\u0119s j\u0105 u\u017ebaigti. Grei\u010diausiai buvo reikalingas pana\u0161us impulsas.", "\u201eSaul\u0117s miestas\u201d iki \u0161iol yra vienintel\u0117 mano daina, para\u0161yta \u201epagal u\u017esakym\u0105\u201d. Ta\u010diau ji \u2013 ne apie tai, kam konkre\u010diai yra skirta. Galvodamas apie atrakcion\u0173 park\u0105 nor\u0117jau kalb\u0117ti apie svajones ir siekius.", "Dainos tekstas gim\u0117 mano t\u0117v\u0173 bute Antakalnyje. Tai buvo \u0161altas 1995 met\u0173 vasaris. Inga su k\u0105 tik gimusia Viktorija tuo metu gyveno pas savo t\u0117vus Kupi\u0161kyje, o a\u0161 trumpam buvau gr\u012f\u017e\u0119s gyventi \u012f mano t\u0117v\u0173 but\u0105. Po koncert\u0173 dar va\u017eiuodavau \u012f Kupi\u0161k\u012f. Va\u017ein\u0117jau pirmyn-atgal po vis\u0105 Lietuv\u0105.", "Daina pateko \u012f mano pirmaj\u012f solin\u012f album\u0105 \u201cPab\u0117gimas\u201d. Taip j\u0105 ir \u012fra\u0161iau, kaip i\u0161 pat prad\u017ei\u0173 buvau sugalvoj\u0119s: tik balsas ir gitara. Tik prid\u0117jau lengv\u0105 klavi\u0161ini\u0173 fon\u0105 priedainyje.", "1996-aisiais \u201eSaul\u0117s miestas\u201d \u012fgavo ir nauj\u0105 form\u0105. Egidijui Drag\u016bnui \u2013 SEL\u2019ui labai patiko \u0161i daina, tod\u0117l jis papra\u0161\u0117 man\u0119s leisti j\u0105 \u012fra\u0161yti savaip. Gediminas Zujus dainai suteik\u0117 kitokio \u2013 \u0161okiu muzikos prieskonio ir ji tapo dideliu hitu visoje Lietuvoje. V\u0117liau Egis dain\u0105 \u0117m\u0117 savintis. Dar ir \u0161iandien kartais sulaukiu klausimo: \u201etai kieno gi \u010dia i\u0161 tikr\u0173j\u0173 daina\u201d?", "\u201eSaul\u0117s miestas\u201d buvo itin mylimas, tod\u0117l dar drauge su \u201eFoje\u201d grojome \u0161it\u0105 dain\u0105 m\u016bs\u0173 koncertuose.", "https://www.youtube.com/watch?v=_O3...", "https://www.pakartot.lt/album/mokyk...", "#AM50"], "date": ["2017 m. kovo 14 d. 15:02"], "id": "74042446"},
{"url": "http://www.delfi.lt/veidai/muzika/festivalis-galapagai-2017-atskleidzia-viena-pagrindiniu-zvaigzdziu-ir-kitus-atlikejus.d?id=74052006", "title": ["Festivalis \u201eGalapagai 2017\u201c atskleid\u017eia vien\u0105 pagrindini\u0173 \u017evaig\u017ed\u017ei\u0173 ir kitus atlik\u0117jus"], "text": ["\u0160iandien prane\u0161ama, kas karaliaus ant did\u017eiosios scenos penktadien\u012f, liepos 28-\u0105j\u0105. Ir tai bus brit\u0173 atlik\u0117ja ", ".", "24-eri\u0173 Charli XCX \u0117m\u0117 kurti dainas vos 14-os, pirm\u0105 savo singl\u0105 i\u0161leido savaranki\u0161kai ir tada pasin\u0117r\u0117 \u012f Londono reiv\u0105. Netrukus j\u0105 susirado prodiuseris Timas Gonzalesas ir i\u0161 to gim\u0117 \u201eHeartbreaks and Earthquak\u201c bei \u201eSuper Ultra\u201c.", "Charli XCX debiutinis albumas \u201eTrue Romance\u201c, \u012fskaitant singlus \u201eYou (Ha Ha Ha)\u201c ir \u201eNuclear Seasons\u201c sulauk\u0117 fantastin\u0117s s\u0117km\u0117s, o did\u017eiausia populiarumo banga blo\u0161k\u0117 2013 \u2013 2014 metais, kai kartu su Icona Pop ir Iggy Azalea ji \u012fra\u0161\u0117 triu\u0161kinan\u010dius singlus \u201eI Love It\u201c ir \u201eFancy\u201c.", "2016-aisiais atlik\u0117ja i\u0161leido trump\u0105j\u012f album\u0105 \u201eVroom Vroom\u201c ir tuo pa\u010diu \u012fk\u016br\u0117 savo kompanij\u0105 \u201eVroom Vroom Recordings\u201c.", "Charli XCX \u012f Lietuv\u0105 gr\u012f\u017eta gr\u0105\u017einti skolos: 2014 metais pasirodym\u0105 at\u0161aukusi atlik\u0117ja per t\u0105 laik\u0105 sp\u0117jo i\u0161kepti daugyb\u0119 pasaulini\u0173 hit\u0173, susi\u0161lav\u0117 begal\u0119 reik\u0161ming\u0173 apdovanojim\u0173, buvo dukart nominuota \u201eGrammy\u201c. Ir \u2013 \u201eGalapaguose\u201c ji pasirodys kartu su gyvai grojan\u010dia mergin\u0173 grupe!", "Pagrindiniai \u0161e\u0161tadienio did\u017eiosios scenos headlineriai kol kas dar neskelbiami, ta\u010diau ir kiti vardai intriguoja. Prane\u0161ama, kad t\u0105dien festivalyje be kita ko gros \u017eymiausias belg\u0173 drum\u2019n\u2019bass did\u017e\u0117jus Netsky Dj Set, kartu su Script MC, prik\u0117l\u0119s \u0161\u012f \u017eanr\u0105 naujam gyvenimui su savo pirmaisiais hitais \u201eAlive\u201c, \u201ePuppy\u201c ir \u201eMemory Lane\u201c bei \u201eRusko\u201c remiksu \u201eEveryday\u201c.", "Jo paskutinis hitas RIO kirto per visas top\u0173 vir\u0161\u016bnes. Netsky k\u016briniai ir remiksai internete perklausyti de\u0161imtis milijon\u0173 kart\u0173. 2009 m. po pirmo k\u016brinio paleidimo \u012f vie\u0161um\u0105 vos po keli\u0173 m\u0117nesi\u0173 i\u0161kart buvo nominuotas \u201eDrum + Bass Arena Awards\u201c ir apdovanojimuose triumfavo. Tai neabejotinai bus vienas energingiausi\u0173 festivalio u\u017edarymo pasirodym\u0173 did\u017eiojoje scenoje.", "Dar vienas malonus \u0161e\u0161tadienio siurprizas \u2013 Brazilijoje gimusi ir Vokietijoje \u012fsik\u016brusi daininink\u0117 Dillon. Jos koncertas bus viena ramesni\u0173 festivalio dali\u0173. I\u0161skirtinio vokalo daininink\u0117 lyginama su tokiomis atlik\u0117jomis kaip Bj\u00f6rk and Lykke Li.", "Penktadien\u012f, liepos 28-\u0105j\u0105 festivalyje laukiamas ir \u0161vie\u017eias muzikos g\u016bsis i\u0161 Suomijos \u2013 Alma, viena perspektyviausi\u0173 ir topus sprogdinan\u010di\u0173 Skandinavijos atlik\u0117j\u0173. Vos dvide\u0161imties, o jau \u012fsukusi hit\u0173 ma\u0161in\u0105 ir itin perspektyviai judanti \u012f priek\u012f. \u201eA\u0161 \u017einau, kas yra dvide\u0161imt: tai galyb\u0117 pirm\u0173 kart\u0173, visa era patir\u010di\u0173\u201c, \u2013 sako Alma.", "\u017daliaplauk\u0117 s\u0117km\u0117s sulauk\u0117 dar 17-os, kai Suomijos talent\u0173 konkurse fini\u0161avo penkta. Publika pamilo jos beproti\u0161k\u0105 stili\u0173, beg\u0117di\u0161kus ir inovatyvius tekstus, autenti\u0161kus pasirodymus. Ji \u2013 viena i\u0161 milijono. Ir pernai ji pasira\u0161\u0117 sutart\u012f su \u201eUniversal Music\u201c.", "\u0160e\u0161tadien\u012f festivalyje taip pat gros vienas \u017eymiausi\u0173 Estijos reperi\u0173 Tommy Cash, kurio antras vardas gal\u0117t\u0173 b\u016bti Sarkazmas arba Pa\u0161\u0117lusi Energija. Vis\u0105 savo talent\u0105 ir prigimtin\u012f artisti\u0161kum\u0105 jis atsine\u0161a \u012f scen\u0105, tod\u0117l jo nepakanka klausytis: norisi j\u012f matyti (kaip ir t\u0105 vaizdo klip\u0105, kuriame Cash\u2018as \u2013 \u012fstrig\u0119s tarp moteri\u0161k\u0173 \u017eanduk\u0173).", "\u201eD\u0117l Tommy Cash\u2018o kovojome su kitais u\u017esienio festivaliais, nes jo grafikas itin \u012ftemptas. Bet laim\u0117jome! Ir i\u0161kart galime pa\u017ead\u0117ti, kad jo pasirodymo metu laukia daug staigmen\u0173\u201c, \u2013 sako organizatoriai.", "Penktadienio \u0161okiai \u201eGalapaguose\u201c nebe\u012fsivaizduojami be \u201eDespotin Beat Club\u201c rengiamo naktinio vakar\u0117lio cirko palapin\u0117je. \u201eBet apie juos pa\u010dius prabilsime v\u0117liau. Dabar apie j\u0173 sve\u010di\u0105 i\u0161 Portugalijos: jau du metus j\u012f med\u017eiojame ir pagaliau turime. Tai visi\u0161kai neprilygstamas prodiuseris ir did\u017e\u0117jus Branko, kil\u0119s i\u0161 Lisabonos. Jis bendradarbiavo su tokiais atlik\u0117jais kaip Zebra Katz, Roses Gabor, Dominique Young Unique ir Njena Redfoxx. Kil\u0119s jis i\u0161 Lisabonos, neseniai i\u0161leido savo album\u0105 \u201eAtlas\u201c, \u2013 sve\u010di\u0105 pristato organizatoriai.", "Liepos 29 d, \u0161e\u0161tadien\u012f bus galima visa galva pasinerti \u012f dar vien\u0105 gra\u017ei\u0105 festivalio tradicij\u0105: vienas stipriausi\u0173 Vilniaus klubo \u201eOpium\u201c vakar\u0117li\u0173 \u201eNEONK\u0116S\u201c kasmet keliasi \u012f Zaraso sal\u0105 paskutiniam liepos savaitgaliui ir festivalyje \u201eGalapagai\u201c tradici\u0161kai pristato nepamir\u0161tam\u0105 program\u0105 su daug da\u017e\u0173. \u0160iemet pagrindinis vakaro sve\u010dias bus britas KIDEKO \u2013 house bass did\u017e\u0117jus, prodiuseris i\u0161 Jungtin\u0117s Karalyst\u0117s. Dar jaunas, o jau susuk\u0119s ne vien\u0105 radijo hit\u0105.", "Daugiat\u016bkstantin\u0119 publik\u0105 kasmet suburiantis festivalis \u201eGalapagai\u201c vyks liepos 28-29 dienomis Zaraso e\u017eero saloje."], "date": ["2017 m. kovo 15 d. 11:37"], "id": "74052006"},
{"url": "http://www.delfi.lt/veidai/muzika/pokyciams-pasiryze-kings-of-leon-norejome-islipti-is-savo-komforto-zonos.d?id=74054188", "title": ["Poky\u010diams pasiry\u017e\u0119 \u201eKings of Leon\u201c: nor\u0117jome i\u0161lipti i\u0161 savo komforto zonos"], "text": ["Albumas taip pat u\u017e\u0117m\u0117 auk\u0161\u010diausias pozicijas Jungtin\u0117s Karalyst\u0117s, Kanados, Vokietijos, Australijos ir kit\u0173 \u0161ali\u0173 topuose. Be to, jis susilauk\u0117 daugyb\u0117s palanki\u0173 \u012fvertinim\u0173 ne tik i\u0161 gerb\u0117j\u0173, bet ir muzikos kritik\u0173. Pagrindin\u0117 tokios s\u0117km\u0117s prie\u017eastis \u2013 \u201eWALLS\u201c skamba kitaip nei ankstesni j\u0173 darbai. Nor\u0117dami tai pasiekti, grup\u0117s nariai tur\u0117jo priimti ne vien\u0105 sprendim\u0105, privertus\u012f juos i\u0161eiti i\u0161 komforto zonos.", "\u012e populiarumo padanges trij\u0173 broli\u0173 ir pusbrolio Followill\u0173 grup\u0117 \u0161ov\u0117 2008-aisiais, i\u0161leidusi ketvirt\u0105j\u012f album\u0105 \u201eOnly by the Night\u201c. Albumas Jungtin\u0117je Karalyst\u0117je bei Australijoje tapo geriausiai parduodamu met\u0173 albumu, pasaulis kaipmat i\u0161moko \u201eSex on Fire\u201c bei \u201eUse Somebody\u201c dain\u0173 \u017eod\u017eius, grup\u0117 susi\u017e\u0117r\u0117 presti\u017eines \u201e", "\u201c, \u201eBrit Awards\u201c, NME statul\u0117les ir tapo geid\u017eiamiausiais festivali\u0173 sve\u010diais.", "Ta\u010diau susivok\u0119, kad gyvenime i\u0161 ties\u0173 nori ne vaikytis \u012fsp\u016bding\u0173 album\u0173 pardavim\u0173, o tiesiog kurti muzik\u0105, muzikantai pra\u0117jusi\u0173 met\u0173 prad\u017eioje kartu sus\u0117do prie septintojo albumo \u201eWALLS\u201c \u012fra\u0161ymo darb\u0173.", "\u201e\u0160\u012f kart\u0105 m\u016bs\u0173 tikslas buvo padaryti ka\u017ek\u0105 kitaip, \u2013 pasakojo grup\u0117s vokalistas Calebas. \u2013 Nor\u0117jome i\u0161lipti i\u0161 savo komforto zonos, kurioje buvome u\u017esis\u0117d\u0117j\u0119 ne vienerius metus, tad met\u0117me sau i\u0161\u0161\u016bk\u012f.\u201c", "Poky\u010di\u0173 i\u0161tro\u0161k\u0119 \u201eKings of Leon\u201c nariai pirmiausia nusprend\u0117 nutraukti saug\u0173 bendradarbiavim\u0105 su prodiuseriu Angelo Petraglia, kuris dirbo prie \u0161e\u0161i\u0173 ankstesni\u0173j\u0173 album\u0173 \u012fra\u0161ymo darb\u0173. Jie pasirinko \u017eym\u0173 prodiuser\u012f Markus\u0105 Dravs\u0105, dirbus\u012f su tokiomis grup\u0117mis kaip \u201eArcade Fire\u201c, \u201eColdplay\u201c bei \u201eFlorence and The Machine\u201c, ir buvo gerokai nustebinti.", "\u201eMarkusas mums sakydavo tokius dalykus, kuri\u0173 dar niekas n\u0117ra sak\u0119s! Jis m\u016bs\u0173 absoliu\u010diai neliaupsindavo, ta\u010diau jeigu jam nepatikdavo tai, k\u0105 darome \u2013 be u\u017euolank\u0173 t\u0105 i\u0161r\u0117\u017edavo. Nors kritikos nem\u0117gstame, pamat\u0117me, kad viskas veda \u012f ger\u0105 rezultat\u0105, tod\u0117l be atsikalbin\u0117jim\u0173 dirbome ir eksperimentavome toliau\u2018\u2018, \u2013 pasakojo grup\u0117s bosistas Jaredas.", "\u012era\u0161in\u0117ti nauj\u0105j\u012f album\u0105 \u201eWALLS\u201c grup\u0117 nusprend\u0117 toli nuo nam\u0173. Palik\u0119 \u0161eimas Ne\u0161vilyje, vaikinai i\u0161keliavo \u012f svajoni\u0173 miest\u0105 Los And\u017eel\u0105 ir \u012fsik\u016br\u0117 Holivudo \u201eHenson\u201c \u012fra\u0161\u0173 studijoje. \u201ePaband\u0117me truput\u012f pakeisti scenarij\u0173. M\u016bs\u0173 du pirmieji albumai buvo \u012fra\u0161yti Los And\u017eele, tad nusprend\u0117me gr\u012f\u017eti ten ir pa\u017ei\u016br\u0117ti, ar \u0161is miestas mus vis dar \u012fkvepia\u201c, \u2013 kalb\u0117jo grup\u0117s vokalistas.", "Kartu su \u0161iais poky\u010diais grup\u0117 keit\u0117 ir muzikos skambes\u012f. \u201e\u0160\u012f kart\u0105 steng\u0117m\u0117s naudoti kuo ma\u017eiau gitaros pedal\u0173 ar kit\u0173 efekt\u0173. Jeigu daina skamba stipriai, taip yra d\u0117l pa\u010dios dainos, o ne jos perdirbimo\u201c, \u2013 \u012fsitikin\u0119 grup\u0117s nariai.", "Pasak muzikos eksperto, portalo manoMUZIKA.lt \u012fk\u016br\u0117jo Liudo Zakarevi\u010diaus, \u201eWALLS\u201c albumas \u012frodo, kad \u201eKings of Leon\u201c yra viena i\u0161 t\u0173 grupi\u0173, be kuri\u0173 ateinan\u010dios kartos nematys bendros XXI a. prad\u017eios roko muzikos istorijos.", "\u201e2008-\u0173j\u0173 met\u0173 albumas \u201eOnly by the Night\u201c ir dainos i\u0161 jo \u201eSex on Fire\u201c, \u201eRevelry\u201c ar \u201eUse Somebody\u201c paklojo pamat\u0105 vaikin\u0173 s\u0117kmei, kurios jie nepaleido iki \u0161iol. Kiek v\u0117liau sek\u0119 albumai \u201eCome Around Sundown\u201c ir \u201eMechanical Bull\u201c \u2013 tai grup\u0117s pasirinktas hit\u0173 ie\u0161kojimo kelias.", "Bendrame grup\u0117s paveiksle visi \u0161ie albumai \u2013 kartu su ruden\u012f i\u0161leistu \u201eWALLS\u201c \u2013 sudaro nuostab\u0173 vaizd\u0105, kuris turi tvirt\u0105, nepajudinam\u0105 ir tikrai verting\u0105 viet\u0105 bendroje roko muzikos istorijoje. \u201eKings of Leon\u201c \u2013 tai viena i\u0161 t\u0173 grupi\u0173, kurios koncert\u0105 \u0161iandienin\u0119 roko muzik\u0105 mylintys \u017emon\u0117s b\u016btinai privalo pamatyti\u201c, \u2013 \u012fsitikin\u0119s L. Zakarevi\u010dius."], "date": ["2017 m. kovo 15 d. 13:11"], "id": "74054188"},
{"url": "http://www.delfi.lt/veidai/muzika/skandalingasis-ten-walls-vilniuje-pradejo-pasaulini-tura.d?id=74061866", "title": ["Skandalingasis \u201eTen Walls\u201c Vilniuje prad\u0117jo pasaulin\u012f tur\u0105"], "text": ["Lietuviai tapo pirmaisiais, i\u0161girdusiais naujausius \u201eTen Walls\u201c k\u016brinius, nes \u0161is koncertas \u201eLofte\u201c paskelb\u0117 pasaulinio \u201eTen Walls\u201c turo start\u0105. Tre\u010diadien\u012f \u0161okdin\u0119s lietuvius, jau penktadien\u012f \u201eTen Walls\u201c gros Portugalijoje, \u0161e\u0161tadien\u012f \u2013 Italijoje, dar po keli\u0173 dien\u0173 Vokietijoje, Ispanijoje ir kitur.", "Lietuvos klausytojai ne tik pirmieji i\u0161girdo naujausius k\u016brinius, bet ir koncerto metu gal\u0117jo \u012fsigyti debiutin\u012f album\u0105 \u201eQueen\u201c. V\u0117liau jis bus parduodamas tik internetu.", "Tau buvo jau tre\u010diasis \u201eTen Walls\u201c pasirodymas \u201eLofte\u201c, bet toks \u012fsp\u016bdingas \u2013 pirm\u0105 kart\u0105. Daugyb\u0117 technikos, \u0161vies\u0173 ir garso. \u201eLofto\u201c komanda, steb\u0117dama pasiruo\u0161im\u0105 koncertui, tikino, kad tiek ap\u0161vietimo \u201eLofte\u201c jie dar nebuvo mat\u0119."], "date": ["2017 m. kovo 16 d. 00:31"], "id": "74061866"},
{"url": "http://www.delfi.lt/veidai/muzika/d-bluvsteinas-muzikos-irasu-industrija-nyksta-o-ateityje-turbut-visai-isnyks.d?id=74063628", "title": ["D. Bluv\u0161teinas: muzikos \u012fra\u0161\u0173 industrija nyksta, o ateityje turb\u016bt visai i\u0161nyks"], "text": ["Apie D. Bluv\u0161tein\u0105 buvo gird\u0117j\u0119 visi, kurie nors kiek dom\u0117josi alternatyvia muzika. D. Bluv\u0161teinas gars\u0117jo ne tik d\u0117l organizuojam\u0173 koncert\u0173 ir festivali\u0173, 1991 m. \u012fkurtos \u012fra\u0161\u0173 kompanijos \u201eZona Records\u201c, bet ir tuo, kad jaunoms grup\u0117ms pad\u0117davo organizuoti gastroles, koncertuoti u\u017esienyje.", "Po \u201eZona Records\u201c kompanijos sparneliu albumus leido lietuvi\u0161kos alternatyvios grup\u0117s \u2013 \u201eBix\u201c, \u201eSaul\u0117s laikrodis\u201c, \u201eAntis\u201c, \u201eSa-Sa\u201c, \u201eDr. Green\u201c. Taip pat buvo galima i\u0161girsti ir kokybi\u0161kos Vakar\u0173 muzikos \u2013 \u201eJoy Division\u201c, \u201ePixies\u201c, \u201eDead Can Dance\u201c, \u201eCocteau Twins\u201c ir pan.", "Prie\u0161 ma\u017edaug de\u0161imtmet\u012f D. Bluv\u0161teinas \u0117m\u0117 trauktis i\u0161 Lietuvos muzikos pasaulio. Tiesa, \u201eZona Records\u201c dar gyvavo: 2016 m. ten album\u0105 i\u0161leido lietuviai \u201eMinistry Of Echology\u201c. Dabar D. Bluv\u0161tein\u0105 kiekvien\u0105 tre\u010diadien\u012f 19 val. galima i\u0161girsti LRT OPUS eteryje \u2013 \u010dia jis pristato savo autorin\u0119 laid\u0105, kurioje dalinasi muzikiniais atradimais ir rekomendacijomis.", "Su D. Bluv\u0161teinu apie lietuvi\u0161kos muzikos istorij\u0105, dabart\u012f, galim\u0105 ateit\u012f ir sugr\u012f\u017eus\u012f Teisu\u010dio Maka\u010dino vinil\u0105 \u201eDisko muzika\u201c pasikalb\u0117jome jo \u201edarbo vietoje\u201c \u2013 LRT OPUS studijoje.", "\u2013 Ne mes atsive\u017e\u0117me, jie patys atva\u017eiavo. Tuomet Vakaruose buvo did\u017eiulis susidom\u0117jimas besikei\u010dian\u010dia Soviet\u0173 S\u0105junga, grup\u0117s tiesiog ver\u017e\u0117si \u010dia pagroti. Joms tai buvo gera reklama, kartu va\u017eiuodavo \u017eurnalistai, kurie v\u0117liau publikuodavo straipsnius apie egzoti\u0161kas gastroles muzikos \u017eurnaluose. Be to, jiems buvo \u012fdomu. Vieni neb\u016btume j\u0173 patys nei surad\u0119, nei prisikviet\u0119.", "\u2013 Be abejo, \u017einojome grupes, nes dom\u0117jom\u0117s alternatyviu roku. Kit\u0173 tinkam\u0173 organizatori\u0173, matyt, tiesiog nebuvo, o mes \u0161iek tiek prakutome organizuodami \u201eJaunimo muzikos klubo\u201c koncertus ir \u201eRoko mar\u0161us per Lietuv\u0105\u201c. Gal buvo est\u0173 ar latvi\u0173, tur\u0117jusi\u0173 pana\u0161ios patirties, bet ka\u017ekaip taip atsitiko, kad tapome tarpininkais, kurie ve\u017e\u0117 \u012f Soviet\u0173 S\u0105jung\u0105 vakarieti\u0161kas grupes. Manau, \u0161io projekto iniciatoriumi buvo legendinis Did\u017eiosios Britanijos muzikos vadybininkas Peteris Jenneris [dirb\u0119s su \u201ePink Floyd\u201c, T Rex, Ianu Dury, \u201eThe Clash\u201c, Billy Braggu, \u2013 aut. past.], kuriam talkino \u012ftakingas Rusijos muzikos \u017eurnalistas Artiomas Troickis. Sp\u0117ju, kad jis rekomendavo \u201eJaunimo muzikos klub\u0105\u201c \u0161iam darbui.", "\u2013 Subyr\u0117jus TSRS nebeliko galimyb\u0117s leisti licencinius diskus, tod\u0117l \u0117m\u0117m\u0117s nepriklausom\u0173 leid\u0117j\u0173 produkcijos distribucijos Baltijos \u0161alyse. Populiar\u0117jant elektroninei muzikai, kataloge atsirado \u201eWarp\u201c, \u201eNinja Tune\u201c ir kit\u0173 \u201eelektronini\u0173\u201c \u012fra\u0161\u0173 kompanij\u0173 leidiniai.", "\u2013 Jau seniai profesionaliai nedirbu \u0161io darbo. Muzikos \u012fra\u0161\u0173 pramon\u0117s lemtis buvo ai\u0161ki nuo pat XXI am\u017eiaus prad\u017eios, taigi teko evakuotis i\u0161 sk\u0119stan\u010dio laivo.", "\u2013 Tod\u0117l, kad mir\u0117 muzikos \u012fra\u0161\u0173 laikmenos.", "\u2013 Tai nerimta ir su muzika turi labai nedaug bendro.", "\u2013 \u012era\u0161\u0173 kompanijos jau pana\u0161\u0117ja \u012f meno galerijas. Artistai patys \u012fsira\u0161o albumus, kuriuos pateikia tai kompanijai, kuriai nori. Arba visai nepateikia. \u012era\u0161\u0173 kompanijos egzistavimas \u0161iuolaikin\u0117mis s\u0105lygomis yra visai neb\u016btinas.", "\u2013 Tai tikrai ne problema, o evoliucijos padarinys. Ka\u017ekada \u012fra\u0161\u0173 kompanijos buvo labai reikalingos, dabar taip neb\u0117ra.", "\u012evykiai ai\u0161kiai rodo, kad muzikos \u012fra\u0161\u0173 industrija nyksta ir, matyt, neu\u017eilgo i\u0161nyks galutinai. Susidariusios situacijos privalumas yra tas, kad niekas nebediktuoja artistams, kaip ir k\u0105 groti. Visi gali patys pasidaryti paken\u010diamos kokyb\u0117s \u012fra\u0161us, tam nebereikia dideli\u0173 avans\u0173, kuri\u0173 suteikimas ir buvo viena i\u0161 rim\u010diausi\u0173 muzikos \u012fra\u0161\u0173 gamintoj\u0173 egzistavimo prie\u017eas\u010di\u0173.", "Neigiamas aspektas yra tas, kad klausytojus u\u017epl\u016bsta labai daug \u012fvairios, da\u017enai gana prastos muzikos. Tame sraute yra pakankamai sunku susigaudyti, nes be industrijos tarpinink\u0173 nevyksta i\u0161ankstin\u0117 selekcija. Krito muzikos \u012fra\u0161\u0173 kokyb\u0117, nes atpigusios technologijos nesunkiai leid\u017eia pasiekti minimalius standartus. Garso \u012fra\u0161ymo menas, deja, nyksta.", "DIY [angl.: do it yourself, liet.: pasidaryk pats, \u2013 aut. past.] revoliucija nugal\u0117jo, bet tai atsitiko ne d\u0117l pank\u0173 mai\u0161to, o d\u0117l technologij\u0173 pa\u017eangos.", "\u2013 Tie patys procesai vyksta visame pasaulyje. Lietuvoje d\u0117l suprantam\u0173 prie\u017eas\u010di\u0173 jie prasid\u0117jo kiek v\u0117liau negu Vakaruose.", "\u2013 Niekur to neb\u0117ra, visa muzika jau sugrota. Tik, kaip m\u0117gdavo kartoti kompozitorius Benjaminas Gorbulskis, ne visi pinigai dar surinkti. Bet kurio \u017eanro galimyb\u0117s yra ribotos. Roko ir d\u017eiazo paradigmos seniai i\u0161sis\u0117m\u0117 \u2013 beveik visi \u012fmanomi j\u0173 variantai ir deriniai jau i\u0161bandyti. Nauji muzikos \u017eanrai ir stiliai atsiranda tuomet, kai sukuriamos naujos technologijos arba vyksta skirting\u0173 kult\u016br\u0173 susid\u016brimas ir sintez\u0117. Pasaulis virto globaliu kaimu, o muzikos technologijos pasiek\u0117 teorin\u0119 rib\u0105 \u2013 bet kokio garso sintez\u0119. Nemanau, kad netolimoje ateityje atsiras radikaliai nauj\u0173 muzikos \u017eanr\u0173.", "\u2013 Bandymai daryti daugiakanales garso sistemas muzikos atk\u016brimui nepasitvirtino, nes skirtumas tarp gero stereo ir aplinkos garso n\u0117ra didelis. \u017dmogaus ausis prastai girdi i\u0161 u\u017e nugaros sklindan\u010dius garsus, tod\u0117l papildomi garso \u0161altiniai paprastai naudojami tik garso efektams. Nemanau, kad audiosistem\u0173 tobulinimas tur\u0117s bent kiek \u012ftakos muzikos raidai.", "\u2013 Tiesiog albumas, mano manymu, yra labai prastas. Tarp koleg\u0173 meloman\u0173 ir roko muzikant\u0173 jis buvo tiesiog pajuokos objektas tiek d\u0117l jo i\u0161leidimo konteksto, tiek d\u0117l muzikinio turinio. Tai buvo visi\u0161kai nevyk\u0119s oficiozo bandymas imituoti mading\u0105 \u201ejaunimo muzik\u0105\u201c. Man pasidar\u0117 \u012fdomu, ar prie\u0161i\u0161kas nusistatymas tuomet nesutrukd\u0117 mums \u012fvertinti \u0161io opuso genialumo. Neseniai band\u017eiau j\u012f perklausyti, bet nuomon\u0117 nepakito. \u201eDisko muzika\u201c yra vertinga tik tuo, kad puikiai atskleid\u017eia sovietme\u010dio kult\u016brin\u0117s politikos absurdi\u0161kum\u0105.", "\u2013 Tais laikais autorinius albumus tur\u0117jo teis\u0119 leisti tik LTSR Kompozitori\u0173 s\u0105jungos nariai ir valstyb\u0117s \u012fstaigose dirbantys atlik\u0117jai. Galiu iliustruoti tuometin\u0119 situacij\u0105 pavyzd\u017eiu. Kad gal\u0117t\u0173 vie\u0161ai muzikuoti \u0161oki\u0173 aik\u0161tel\u0117se ar restoranuose, vokaliniai-instrumentiniai ansambliai (taip oficialiai buvo vadinamos roko grup\u0117s) prival\u0117jo kasmet dalyvauti ap\u017ei\u016brose-konkursuose ir gauti \u201eautoritetingos komisijos\u201c leidim\u0105. Ap\u017ei\u016brose reik\u0117davo atlikti tarybini\u0173 kompozitori\u0173 dainas, o j\u0173 autoriai \u2013 tarybiniai kompozitoriai \u2013 s\u0117d\u0117davo komisijose ir spr\u0119sdavo, leisti grupei groti ar neleisti. Tuo pa\u010diu komisijos patvirtindavo ir koncertines programas, sudarytas i\u0161 konkursui paruo\u0161t\u0173 dain\u0173.", "Gav\u0119 leidim\u0105 laimingieji t\u0105 repertuar\u0105 atlikdavo tik labai retuose oficialiuose pasirodymuose, o \u0161iaip grodavo vakarieti\u0161k\u0105 ir savos k\u016brybos muzik\u0105. Sp\u0117ju, kad autoriniai atlyginimai pagal formaliai patvirtintas programas atitekdavo tiems patiems LTSR Kompozitori\u0173 s\u0105jungos nariams. Tokiomis s\u0105lygomis draugyst\u0117s tarp roko muzikant\u0173 ir nomenklat\u016brini\u0173 kompozitori\u0173 negal\u0117jo b\u016bti.", "\u2013 Jeigu \u017emon\u0117s gali sau leisti \u0161vaistyti pinigus tokiems niekams, kaip plok\u0161tel\u0117s, vadinasi, jie labai pasiturin\u010diai gyvena. Vinilo diskai turi labai daug technologini\u0173 ir eksploatacini\u0173 tr\u016bkum\u0173. \u0160iais laikais \u012fra\u0161o originalas visada b\u016bna skaitmeninis. Klausydami auk\u0161tos rezoliucijos muzikos failus per padori\u0105 garso plok\u0161t\u0119 ir aktyvias monitorines kolon\u0117les, girdime prakti\u0161kai t\u0105 pat\u012f, k\u0105 muzikantai ir garso re\u017eisieriai gird\u0117jo kurdami muzik\u0105. Perkeliant \u012fra\u0161\u0105 \u012f vinil\u0105 atsiranda specifiniai garso i\u0161kraipymai ir triuk\u0161mai. Kai kam jie patinka, man \u2013 ne.", "\u2013 Seku naujienas interneto muzikos svetain\u0117se, draugai nema\u017eai pataria.", "\u2013 Be abejo, nors nebe toks aktualus, kaip anks\u010diau. Radijas kaip \u017eodin\u0117s informacijos ir muzikos pateikimo forma liks, tik transliacija netrukus persikels \u012f internet\u0105. Radijo funkcijos nepakito nuo pat jo atsiradimo \u2013 tai naujien\u0173, diskusij\u0173 ir, ai\u0161ku, muzikos pateikimas.", "\u2013 Galima susikurti grojara\u0161t\u012f, bet ne radij\u0105 su gyvai kalban\u010diais ir parenkan\u010diais muzik\u0105 \u017emon\u0117mis.", "\u2013 Kriterijus apibr\u0117\u017eia laidos formatas ir transliavimo laikas. LRT OPUS pageidavo standartin\u0117s laidos, kurioje skamb\u0117t\u0173 po vien\u0105 atlik\u0117jo k\u016brin\u012f su ved\u0117jo pristatymu. [LRT OPUS vadovas] ", " pasi\u016bl\u0117 \u012ftraukti \u012f program\u0105 \u012fvairi\u0173 \u017eanr\u0173, stili\u0173 ir laik\u0173 man patinkan\u010di\u0105 muzik\u0105. Kiekvien\u0105 savait\u0119 rasti po de\u0161imt\u012f \u012fdomi\u0173, bet daugumai klausytoj\u0173 ne\u017einom\u0173 ir radijui tinkan\u010di\u0173 skirting\u0173 stili\u0173 k\u016brini\u0173 ir parinkti informacij\u0105 apie juos n\u0117ra labai paprasta."], "date": ["2017 m. kovo 16 d. 09:46"], "id": "74063628"},
{"url": "http://www.delfi.lt/veidai/muzika/duetas-erasure-pavasari-pradejo-su-nauja-daina.d?id=74068144", "title": ["Duetas \u201eErasure\u201c pavasar\u012f prad\u0117jo su nauja daina"], "text": ["Brit\u0173 muzikos duetas \u201eErasure\u201c naujausi\u0105 savo k\u016brin\u012f \u0161iandien pristat\u0117 kartu su populiariuoju radijo ir tv laid\u0173 ved\u0117ju Chrisu Evansu. Singlas \u201eLove You To The Sky\u201c pirm\u0105 kart\u0105 nuskamb\u0117jo radijo stoties \u201eBBC Radio 2\u201c ryto laidoje. Gegu\u017e\u0117s 19 d. gerb\u0117jai sulauks ir naujo \u201eErasure\u201c albumo \u201eWorld Be Gone\u201c, kuriame bus de\u0161imt dain\u0173, \u012fra\u0161yt\u0173 su prodiuseriu Matty Greenu.", "Pa\u017eym\u0117dami naujo \u012fra\u0161o pasirodym\u0105, \u201eErasure\u201c surengs koncertus Glazge, Man\u010desteryje ir Londone. Prane\u0161ama, kad visi bilietai \u012f \u0161iuos pasirodymus buvo i\u0161pirkti \u017eaibi\u0161ku grei\u010diu. V\u0117liau duetas prisijungs prie Robbie Williamso gastroli\u0173 \u201eThe Heavy Entertainment Show Tour\u201c. \u201eErasure\u201c prad\u0117s ir rugpj\u016b\u010dio 16 d. Vilniaus Vingio parke vyksiant\u012f brit\u0173 super\u017evaig\u017ed\u0117s koncert\u0105.", "Robbie Williams ir Erasure bendr\u0105 koncert\u0105 Vilniaus Vingio parke pristato did\u017eiausias Baltijos \u0161ali\u0173 koncert\u0173 reng\u0117jas \u201eLive Nation Lietuva\u201c, netrukus pakviesiantis \u012f brit\u0173 atlik\u0117jo Tomo Odello koncert\u0105 Vilniuje, tradici\u0161kai rengiamus festivalius \u201eSummer In The City\u201c ir \u201eRadistai Village\u201817\u201c, Trak\u0173 pilyje vyksiant\u012f rokerio Alice Cooper \u0161ou, rugs\u0117jo prad\u017eioje sostin\u0117je vyksiant\u012f Zucchero koncert\u0105 ir daugel\u012f kit\u0173 rengini\u0173."], "date": ["2017 m. kovo 16 d. 13:37"], "id": "74068144"},
{"url": "http://www.delfi.lt/veidai/muzika/spali-i-lietuva-atvyksta-pasauline-muzikos-zvaigzde-nelly-furtado.d?id=74077850", "title": ["Spal\u012f \u012f Lietuv\u0105 atvyksta pasaulin\u0117 muzikos \u017evaig\u017ed\u0117 Nelly Furtado"], "text": ["Kai pirm\u0105 kart\u0105 hipi\u0161k\u0105 \u012fvaizd\u012f k\u016brusios Nelly Furtado vardas nuskamb\u0117jo pla\u010diai pasaulyje 2000 m. pasirod\u017eius jos singlams \u201eI\u2018m Like a Bird\u201c ir \u201eTurn Off the Light\u201c bei debiutiniam albumui \u201eWhoa, Nelly!\u201c, nieks n\u0117 negalvojo, kad ji virs \u0161oki\u0173 muzikos diva. Visgi po asmeninio ir muzikinio gyvenimo poky\u010di\u0173 2006 m. Nelly Furtado i\u0161leido album\u0105 \u201eLoose\u201c, dalinai prodiusuot\u0105 hiphopo super\u017evaig\u017ed\u0117s Timbaland.", "Ritming\u0105 ir atvirai seksual\u0173 album\u0105 labiausiai i\u0161garsino du mega hitai: \u201ePromiscuous\u201c, u\u017e\u0117m\u0119s pirm\u0105 viet\u0105 metiniame JAV Pop dain\u0173 tope, gav\u0119s \u201eBillboard\u201c apdovanojim\u0105 bei \u201eGrammy\u201c nominacij\u0105, ir \u201eManeater\u201c, u\u017ekariav\u0119s Did\u017eiosios Britanijos ir kit\u0173 Europos \u0161ali\u0173 topus. Abu singlai pad\u0117jo parduoti daugiau nei 7 mln. albumo kopij\u0173 visame pasaulyje, o Nelly Furtado u\u017esitikrino labiausiai nenusp\u0117jamos atlik\u0117jos vard\u0105. ", "I\u0161 ties\u0173, v\u0117liau sek\u0117 visi\u0161ka prie\u0161ingyb\u0117 \u2013 pirmasis albumas ispan\u0173 kalba \u201eMi Plan\u201c, sulauk\u0119s s\u0117km\u0117s Lotyn\u0173 Amerikoje ir tokiose Europos \u0161alyse kaip \u0160veicarija, Vokietija ar Austrija. Po met\u0173 i\u0161leistas \u0161io albumo remiks\u0173 rinkinys ir keliomis savait\u0117mis v\u0117liau geriausi\u0173 dain\u0173 albumas \u201eThe Best of Nelly Furtado\u201c, kuriame be superhit\u0173 skamb\u0117jo ir puikiai pa\u017e\u012fstamos dainos \u201eAll Good Things Come to an End\u201c, \u201e**** on the Radio (Remember the Days)\u201c, \u201ePowerless\u201c (Say What You Want)\u201c, \u201eSay it Right\u201c ar 2004-\u0173j\u0173 Europos futbolo \u010dempionato himnas \u201eForca\u201c.", "2012 m. pasirod\u0117 penktasis studijinis Nelly Furtado albumas \u201eThe Spirit Indestructible\u201c, tarsi apibendrinantis pra\u0117jusius atlik\u0117jos gyvenimo etapus. Jame susipina hiphopas, R&B, rokas, \u0161oki\u0173 ir drum & bass muzika. \u201eTai albumas, labiausiai pana\u0161us \u012f debiutin\u012f \u201eWhoa, Nelly!\u201c, tik su \u201eFolklore\u201c romantika, \u201eLoose\u201c drama ir \u201eMi Plan\u201c aistra\u201c, sako pati daininink\u0117.", "Nuo to laiko Nelly Furtado nema\u017eai koncertavo, tarp pasirodym\u0173 \u2013 ir Kanados nacionalinis himnas NBA Vis\u0173 \u017dvaig\u017ed\u017ei\u0173 rungtyn\u0117se Toronte. 2016 m. pabaigoje, i\u0161leidusi singl\u0105 \u201ePipe Dreams\u201c, atlik\u0117ja paskelb\u0117 apie \u0161e\u0161t\u0105j\u012f album\u0105 \u201eThe Ride\u201c, kuris prekyboje pasirodys kovo 31 d. \u012e jo pristatymo tur\u0105 buvo \u012ftrauktas ir pasirodymas Lietuvoje."], "date": ["2017 m. kovo 17 d. 10:22"], "id": "74077850"},
{"url": "http://www.delfi.lt/veidai/muzika/naujas-gjan-klipas-filmuotas-ten-kur-anot-legendos-buvo-zudomi-zmones-pamatykite-uzkulisius.d?id=74080168", "title": ["Naujas GJan klipas filmuotas ten, kur, anot legendos, buvo \u017eudomi \u017emon\u0117s: pamatykite u\u017ekulisius"], "text": ["\u201eWasn\u2019t Easy\u201c klipas buvo filmuojamas senuose apleistuose r\u016bmuose \u0161alia Bukare\u0161to. Filmavimo grup\u0117 lietuviams papasakojo, kad r\u016bmai turi ilg\u0105 istorij\u0105 ir ne viskas joje yra gra\u017eu. Sklinda kalbos, kad pastato r\u016bsyje buvo \u017eudomi \u017emon\u0117s. Dalis filmavimo ir vyko b\u016btent tame r\u016bsyje.", "\u201eNetikiu vaiduokliais ir kitais paranormaliais dalykais, ta\u010diau tame r\u016bsyje, o ir visuose r\u016bmuose, jau\u010diausi keistokai. R\u016bsys buvo juodas ir atrod\u0117, kad jame ka\u017ekas buvo deginta. Tai tikrai neprid\u0117jo jaukumo\u201c, \u2013 prisimena GJan. Filmavim\u0105 sunkino ir tai, kad pastate buvo labai \u0161alta ir dr\u0117gna, nors lauke \u0161viet\u0117 saul\u0117 ir buvo septyniolika laipsni\u0173 \u0161ilumos.", "Ta\u010diau misti\u0161ka atmosfera ir puikiai i\u0161silaik\u0119s senovinis prabangus interjeras buvo tai, ko ir reik\u0117jo klipo siu\u017eetui. \u201eTai tarsi klaid\u017eiojimas po sapn\u0105. Patenku \u012f ka\u017ekok\u012f vakar\u0117l\u012f, kuriame visai nepritampu ir jau\u010diuosi svetima. Viskas gana abstraktu ir netikrovi\u0161ka\u201c, \u2013 siu\u017eet\u0105 trumpai apib\u016bdina daininink\u0117.", "\u201eWasn\u2019t Easy\u201c \u2013 dar vienas singlas prie\u0161 debiutin\u012f GJan album\u0105, kurio tiksli pasirodymo data dar neskelbiama."], "date": ["2017 m. kovo 17 d. 12:25"], "id": "74080168"},
{"url": "http://www.delfi.lt/veidai/muzika/lietuviskus-muzikinius-klipus-vertins-ekspertai-is-svedijos-ir-jungtines-karalystes.d?id=74083378", "title": ["Lietuvi\u0161kus muzikinius klipus vertins ekspertai i\u0161 \u0160vedijos ir Jungtin\u0117s Karalyst\u0117s"], "text": ["\u012esitvirtinusios naujos kartos grup\u0117s \u201eba.\u201c, \u201eSolo Ansamblis\u201c, \u201eBeissoul & Einius\u201c, bet taip pat \u2013 daugeliui \u017ei\u016brov\u0173 naujiena tapsianti Birmingeme R&B muzik\u0105 kurianti lietuv\u0117 Angelou ir island\u0173 grup\u0117 \u201eLow Roar\u201c. J\u0173 ir dar de\u0161imties grupi\u0173 ir atlik\u0117j\u0173 vaizdo klipus, pernai sukurtus Lietuvos re\u017eisieri\u0173, gal\u0117sime pamatyti antrajame \u201eKino pavasario\u201c muzikini\u0173 klip\u0173 konkurse.", "\u201ePrograma \u012fvairi ne tik savo klip\u0173 stilistika, bet ir geografija: lietuvi\u0161ki muzikiniai klipai yra kuriami ne tik Lietuvoje, ir ne tik Lietuvos grup\u0117ms. \u017di\u016brovai tur\u0117t\u0173 b\u016bti nustebinti\u201c, \u2013 sako konkurso iniciatorius \u201eZest\u201c vadovas Juozas Piekuras.", "Kaip ir pernai, festivalis sub\u016br\u0117 stipri\u0105 \u017eiuri. Specialiai d\u0117l klip\u0173 konkurso \u012f Vilni\u0173 atvyks buv\u0119s Kan\u0173 kino festivalio \u017eiuri narys ir Stokholmo kino festivalio programos sudarytojas, re\u017eisierius Johannes Palmroos'as. Jis kuria klipus \u0161ved\u0173 grup\u0117ms \u201eMount Liberation Unlimited\u201c ir \u201eDead Vibrations\u201c. Re\u017eisieriaus atvykim\u0105 inicijavo \u0161iemet prie konkurso prisijung\u0119s gatv\u0117s muzikos klip\u0173 projektas \u201eVilnius Temperature\u201c.", "\u012e konkurso \u017eiuri prisijungs \u201eThe Hollywood Reporter\u201c kino kritikas, i\u0161 Jungtin\u0117s Karalyst\u0117s ra\u0161antis Neil'as Young'as, taip pat \u2013 Rygos kino festivalio muzikini\u0173 klip\u0173 programos kurator\u0117 Agnese Logina.", "I\u0161 lietuvi\u0173 \u017eiuri nariais bus agent\u016bros \u201eNew!\u201c k\u016brybos vadovas, re\u017eisierius ", ", viena i\u0161 pra\u0117jusi\u0173 met\u0173 klip\u0173 konkurso nugal\u0117toj\u0173 R\u016bta Ki\u0161kyt\u0117 ir pernai \u201eSidabrin\u0117se gerv\u0117se\u201c geriausiu Lietuvos operatoriumi pripa\u017eintas Eitvydas Do\u0161kus.", "\u201ePus\u0117 i\u0161 komisijos \u0161e\u0161eto lietuvi\u0161kus klipus matys pirm\u0105 kart\u0105. Nor\u0117jome, kad komisija b\u016bt\u0173 kuo ne\u0161ali\u0161kesn\u0117 ir profesionalesn\u0117. Kad j\u0173 balsas klip\u0173 k\u016br\u0117jams i\u0161ties r\u016bp\u0117t\u0173\u201c, \u2013 konkurso filosofij\u0105 paai\u0161kino vienas konkurso organizatori\u0173 kult\u016bros \u017eurnalistas ", ".", "Klipai var\u017eysis d\u0117l 1,500 eur\u0173 prizo, kur\u012f \u012fsteig\u0117 konkurso partneris, asociacijos AGATA sukurtas lietuvi\u0161kos muzikos klausymo portalas \u201ePakartot.lt\u201c. Komisija taip pat \u012fteiks atskirus, nepiniginius apdovanojimus u\u017e unikali\u0105 muzikinio klipo vizij\u0105 ir muzikinio klipo debiut\u0105 \u2013 pirm\u0105 klip\u0105 suk\u016brusiam re\u017eisieriui ar re\u017eisierei.", "\u201ePra\u0117jusiais metais \u201eKino pavasaris\u201c pirm\u0105 kart\u0105 parod\u0117 muzikinius klipus kino ekrane. Grupi\u0173 ir klip\u0173 k\u016br\u0117j\u0173 reakcija sak\u0117, kad \u0161i\u0105 iniciatyv\u0105 reikia t\u0119sti. Juolab kad muzikini\u0173 klip\u0173 k\u016brybos mastai Lietuvoje nema\u017e\u0117ja. M\u016bs\u0173 misija \u2013 palaikyti lietuvi\u0161k\u0105 muzik\u0105. \u0160is konkursas neabejotinai tai daro\u201c, \u2013 teigia \u201ePakartot.lt\u201c portalo suk\u016brusios Lietuvos atlik\u0117j\u0173 asociacijos AGATA vadov\u0117 Agn\u0117 Masalskyt\u0117.", "Savo nuomon\u0119 klip\u0173 konkurse v\u0117l i\u0161reik\u0161 ir \u017ei\u016brovai: kiekvienas at\u0117j\u0119s \u012f klip\u0173 seansus gaus speciali\u0105 vertinimo anket\u0105, kurioje, pamat\u0119s visus klipus, gal\u0117s pa\u017eym\u0117ti savo favorit\u0173 trejetuk\u0105. Konkurse dalyvaujan\u010dios grup\u0117s paruo\u0161\u0117 \u017ei\u016brovams ir ma\u017eas dovanas nuo sav\u0119s: trys atsitiktiniai balsavusieji \u017ei\u016brovai bus jomis apdovanoti.", "Pernai publikos favoritu tapo Sauliaus Baradinsko re\u017eisuotas grup\u0117s \u201eAntikvariniai Ka\u0161pirovskio dantys\u201c klipas dainai \u201e\u012e Venesuel\u0105\u201c.", "I\u0161 viso \u201eKino pavasaryje\u201c \u012fvyks penki muzikini\u0173 klip\u0173 seansai. Kovo 25-\u0105j\u0105 klipai bus rodomi Vilniuje \u201ePasakoje\u201c ir Kaune \u201eRomuvoje\u201c, kovo 27-\u0105j\u0105 \u2013 Vilniuje \u201eForum Cinemas Vingis\u201c. Per \u0161iuos seansus \u017ei\u016brovai bus kvie\u010diami balsuoti.", "Raudonai reik\u0117t\u0173 apsivesti kovo 31-\u0105j\u0105: tada \u012fvyks apdovanojim\u0173 seansas. Klipai bus rodomi did\u017eiausioje \u201eForum Cinemas\u201c sal\u0117je, renginyje dalyvaus klip\u0173 k\u016br\u0117jai, muzikantai, \u017eiuri nariai. Apdovanojimuose koncertuos pra\u0117jusi\u0173 met\u0173 klipo nugal\u0117tojo grup\u0117 \u201eba.\u201c, o laim\u0117tojui pagrindin\u012f 1500 eur\u0173 priz\u0105 \u012fteiks AGATA portalas \u201ePakartot.lt\u201c. Papildomas klip\u0173 seansas numatytas baland\u017eio 2-\u0105j\u0105 \u201ePasakoje\u201c.", "Muzikini\u0173 klip\u0173 kult\u016bra besidomintieji kvie\u010diami \u012f atskir\u0105 susitikim\u0105-diskusij\u0105 su \u017eiuri nariu Johannes Palmroos'as. Jis \u012fvyks kovo 30-\u0105j\u0105 Vilniuje, klube \u201ePaviljonas\u201c. Re\u017eisierius pristatys savo kurtus muzikos klipus, supa\u017eindins su Skandinavijos nepriklausomos muzikos klip\u0173 situacija ir pasakys, k\u0105 mano apie lietuvi\u0161kus muzikinius klipus \u2013 jau bus juos mat\u0119s ir \u012fvertin\u0119s.", "Kvie\u010diame susipa\u017einti su visais \u201eKino pavasario\u201c muzikini\u0173 klip\u0173 konkurso dalyviais. Juos, i\u0161 daugiau nei 70-ies 2016-aisiais i\u0161leist\u0173 lietuvi\u0161k\u0173 muzikini\u0173 klip\u0173 atrinko \u201eKino pavasario\u201c, \u201eZest\u201c ir \u201eVilnius Temperature\u201c komanda.", "22-asis Vilniaus tarptautinis kino festivalis \u201eKino pavasaris\u201c vyks 2017 m. kovo 23\u2013baland\u017eio 6 dienomis. \u0160i\u0173 met\u0173 festivalio \u0161\u016bkis \u2013 \u201eNauji v\u0117jai\u201c. \u201eKino pavasaris\u201c yra did\u017eiausias kino renginys Lietuvoje, pernai pritrauk\u0119s 113 t\u016bkst. \u017ei\u016brov\u0173, ir vienas ry\u0161kiausi\u0173 kino festivali\u0173 Ryt\u0173 Europoje. \u0160iemet \u201eKino pavasaryje\u201c bus parodyta 130 pilnametra\u017ei\u0173 ir 70 trumpametra\u017ei\u0173 film\u0173, kuriuos festivalio atstovai atrinko, per metus aplank\u0119 daugiau nei 30 tarptautini\u0173 festivali\u0173."], "date": ["2017 m. kovo 17 d. 15:12"], "id": "74083378"},
{"url": "http://www.delfi.lt/veidai/muzika/lietuvoje-pirmakart-koncertuos-jav-elektroninio-roko-grupe-future-islands.d?id=74100838", "title": ["Lietuvoje pirm\u0105kart koncertuos JAV elektroninio roko grup\u0117 \u201eFuture Islands\u201c"], "text": ["Ryt\u0173 Karolinos universitete studijav\u0119 Gerrit Welmers (klavi\u0161iniai), Williams Cashion (bosas/gitara) ir Samuel Harding (vokalas) grup\u0119 \u201eFuture Islands\u201c suk\u016br\u0117 2006 m. Padedant nepriklausom\u0173 \u012fra\u0161\u0173 kompanijoms 2008 m. buvo i\u0161leistas debiutinis albumas \u201eWave Like Home\u201c, dar po met\u0173 pasirod\u0117 antrasis \u201eIn Evening Air\u201c, ta\u010diau pirmoji didel\u0117 s\u0117km\u0117 aplank\u0117 i\u0161leidus tre\u010di\u0105j\u012f album\u0105 \u201eOn The Water\u201c, kuris pakliuvo \u012f perkamiausi\u0173 \u012fra\u0161\u0173 s\u0105ra\u0161\u0105 Jungtin\u0117se Valstijose.", "2014\u2013uosius galima dr\u0105siai vadinti \u201eFuture Islands\u201c prover\u017eio metais. Grup\u0117 pasira\u0161\u0117 kontrakt\u0105 su kultine brit\u0173 \u012fra\u0161\u0173 kompanija \u201e4AD\u201c, su kurios \u017eenklu buvo i\u0161leistas ketvirtasis muzikant\u0173 albumas \u201eSingles\u201c. Pristatydami naujausi\u0105 darb\u0105, \u201eFuture Islands\u201c dalyvavo populiarioje TV laidoje \u201eThe Late Show\u201c su Davidu Lettermanu, kur atliko pagrindin\u012f naujo albumo hit\u0105 \u201eSeasons (Waiting On You)\u201c. Dar t\u0105 pat\u012f vakar\u0105 visi socialiniai tinklai tiesiog sprogo nuo besidalinan\u010di\u0173 \u201eFuture Islands\u201c \u012fra\u0161u \u017emoni\u0173 skai\u010diaus. Grup\u0117s dainai liaupsi\u0173 negail\u0117jo ne tik paprasti melomanai, bet ir grup\u0117s \u201eNirvana\u201c prodiuseris Butch Vig ir grup\u0117s \u201eColdplay\u201c lyderis Chris Martin.", "Vilniaus \u201eCompensa\u201c koncert\u0173 sal\u0117je vyksian\u010diame vieninteliame koncerte \u201eFuture Islands\u201c ne tik atliks did\u017eiausio populiarumo sulaukusius k\u016brinius, bet ir pristatys visi\u0161kai nauj\u0105 \u012fra\u0161\u0105 \u201eThe Far Field\u201c. Baland\u017eio 7 dien\u0105 pasirodysiant\u012f album\u0105 muzikantai \u012fra\u0161\u0117 padedami keleto kviestini\u0173 \u017evaig\u017ed\u017ei\u0173 \u2013 tarp j\u0173 yra ir legendin\u0117s grup\u0117s \u201eBlondie\u201c daininink\u0117 Debbie Harry. Visas 10 nauj\u0173 dain\u0173 \u201eFuture Islands\u201c \u012fra\u0161\u0117 padedami prodiuserio Chris Coady, kuris anks\u010diau dirbo su \u201eYeah Yeah Yeahs\u201c ir \u201eGrizzly Bear\u201c.", "Naujausias \u201eFuture Islands\u201c hitas \u201eRan\u201c:", "JAV elektro roko \u017evaig\u017ed\u017ei\u0173 \u201eFuture Islands\u201c koncert\u0105 rengia did\u017eiausias Baltijos \u0161ali\u0173 koncert\u0173 organizatorius \u201eLive Nation Lietuva\u201c, \u0161iandien kvie\u010diantis \u012f Vilniuje vyksiant\u012f brit\u0173 muzikos atlik\u0117jo Tomo Odello koncert\u0105, v\u0117liau \u012f Trak\u0173 pilyje vyksiant\u012f vienintel\u012f Baltijos \u0161alyse rokerio Alice Cooper koncert\u0105, tradicinius festivalius \u201eSummer In The City\u201c Vilniuje ir \u201eRadistai Village \u201917\u201d Obuoli\u0173 saloje, \u012f did\u017eiausi\u0105 2017-\u0173j\u0173 \u0161ou \u2013 Robbie Williams koncert\u0105 sostin\u0117s Vingio parke, gra\u017e\u0173 ruden\u012f prad\u0117siant\u012f Italijos super\u017evaig\u017ed\u0117s Zucchero koncert\u0105 ir daugel\u012f kit\u0173."], "date": ["2017 m. kovo 20 d. 11:49"], "id": "74100838"},
{"url": "http://www.delfi.lt/veidai/muzika/tamsta-12-aji-gimtadieni-pamines-su-buriu-populiariausiu-atlikeju.d?id=74104026", "title": ["\u201eTamsta\u201c 12-\u0105j\u012f gimtadien\u012f pamin\u0117s su b\u016briu populiariausi\u0173 atlik\u0117j\u0173"], "text": ["\u201eTamsta orchestra\u201c \u2013 prie\u0161 tris metus i\u0161sipild\u017eiusi organizatori\u0173 svajon\u0117, kurios tikslas \u2013 ant scenos sukviesti atlik\u0117jus, kurie yra koncertav\u0119 nuo pat \u201eTamstos\u201c atidarymo.", "\u201eTai muzikinis u\u017etaisas visiems metams, kadangi \u0161is projektas suteikia prog\u0105 susivienyti ir kartu groti atskir\u0173 grupi\u0173 nariams. Kurti muzik\u0105 did\u017eiuliame orkestre yra labai gera, nes taip kiekvienai dainai suteikiamas visi\u0161kai kitoks skambesys\u201c, - prane\u0161ime spaudai gimtadienio projektu d\u017eiaugiasi \u201eTamstos\u201c kolektyvas.", "\u0160\u012f orkestr\u0105 sudaro tikri profesionalai, vieni geriausi\u0173 \u0161alies muzikant\u0173, grojantys daugyb\u0117je grupi\u0173 ir projekt\u0173: Jievaras Jasinskis ir Nerijus Laukaitis \u2013 trombonas, Tomas Botyrius ir Linas Klebauskas \u2013 saksofonas, Mindaugas Vadoklis, Aurimas Rimeikis ir Laurynas Lap\u0117 \u2013 trimitas, Jonas Gliaudelis ir Vytis Vainilaitis \u2013 b\u016bgnai, Domas Aleksa \u2013 bosin\u0117 gitara, Paulius Volkovas \u2013 gitara.", "Kaip ir visus dvylika met\u0173, \u0161\u012f \u0161ilt\u0105 baland\u017eio penktadien\u012f \u201eTamsta\u201c \u012f savo scen\u0105 kvies geriausius draugus, kurie sukurs ypa\u010d artim\u0105 ir energing\u0105 atmosfer\u0105.", "\u010cia koncertuos ", ", Giedr\u0117, Girmant\u0117 Vaitkut\u0117, Egl\u0117 Gadeikyt\u0117, Federico, grup\u0117s \u201e", "\u201d, \u201eBaltasis Kiras\u201d, \u201ePoliarizuoti stiklai\u201d, \u201eThe Honkin' Dudes Brass Band\u201c, \u201e", "\u201c, \u201eKeymono\u201c, \u201eMigloko\", \u201eBit\u0117s\u201c ir kiti. \u201eTamsta\u201c gimtadienio proga prie DJ pulto stos Monikos Liu ir Daivos Starinskait\u0117s duetas.", "Koncertas gyvos muzikos gerb\u0117j\u0173 laukia jau baland\u017eio 7 dien\u0105, 21.30 val."], "date": ["2017 m. kovo 20 d. 14:16"], "id": "74104026"},
{"url": "http://www.delfi.lt/veidai/muzika/a-ivanauskas-fara-ketina-ypatingai-pamineti-savo-60-meti-iki-koncertu-atsikratys-15-kg.d?id=74111732", "title": ["A. Ivanauskas-Fara ketina ypatingai pamin\u0117ti savo 60-met\u012f: iki koncert\u0173 atsikratys 15 kg"], "text": ["\u201eNors pirmiausia, turb\u016bt, i\u0161\u0161\u016bkis \u2013 ne arena, o 60 met\u0173. Juk tiek met\u0173 b\u016bna vien\u0105 kart\u0105 gyvenime. Ne\u017einai, kiek t\u0173 aren\u0173 dar lik\u0119\u201c, \u2013 prane\u0161ime spaudai juokiasi Fara, kartu \u0161ven\u010diantis ir 45 met\u0173 scenoje sukakt\u012f.", "B\u016bdamas vos 15-os jis jau ved\u0117 \u0161okius Kaune ir grojo moksleivi\u0173 estradiniame ansamblyje.", "I\u0161 savo turtingo sceninio baga\u017eo net 32 metus A. Ivanauskas praleido su \u201eRondo\u201c.", "\u201eAtidaviau \u0161itai grupei vis\u0105 savo jaunyst\u0119, vis\u0105 gro\u017e\u012f, visus plaukus. Svorio priaugau! Bet prie\u0161 tur\u0105 numesiu. Jau dabar nuo vis\u0173 min\u010di\u0173 ir plan\u0173, kurie net nakt\u012f neapleid\u017eia, tris kilogramus nume\u010diau. Iki lapkri\u010dio pasiry\u017eau dar 15 numesti\u201c, \u2013 sako Fara.", "Pirmasis turo \u201eRONDO gyvai\u201c koncertas \u012fvyks lapkri\u010dio 23-i\u0105j\u0105 \u201eSiemens\u201c arenoje Vilniuje. Gruod\u017eio 1 dien\u0105 \u2013 Klaip\u0117dos \u201e\u0160vyturio\u201c arenoje, 9 dien\u0105 \u2013 \u0160iauli\u0173 arenoje, o desertui pasiliktas gruod\u017eio 16-osios koncertas namuose, Kauno \u201e\u017dalgirio\u201c arenoje.", "Puikios scenin\u0117s formos Aleksandrui prireiks, nes programoje, kuri\u0105 jau suplanavo \u2013 vis\u0173 laik\u0173 geriausi \u201eRondo\u201c hitai, scenos draug\u0173 dainos ir dar keletas k\u016brini\u0173 i\u0161 b\u016bsimojo grup\u0117s albumo, kuris tur\u0117t\u0173 pasirodyti turo prad\u017eioje.", "\u201eMan atrodo \u0161iek tiek kvaila ture pristatin\u0117ti daug nauj\u0173 dain\u0173. Kokios reakcijos i\u0161 \u017emoni\u0173 gali tik\u0117tis, kai jie pirm\u0105 kart\u0105 klausosi k\u016brinio? Juk \u012f koncert\u0105 jie ateina pasilinksminti. M\u016bs\u0173 tikslas paprastas: parengti labai ger\u0105 program\u0105 ir padaryti tikr\u0105 \u0161vent\u0119 visai Lietuvai. Tiesa, senos dainos m\u016bs\u0173 ture \u012fgaus nauj\u0105 r\u016bb\u0105 \u2013 \u0161iandienin\u012f skambes\u012f, nauj\u0105 aran\u017euot\u0119, kad ir mums, ir klausytojui b\u016bt\u0173 \u012fdomiau. Taip pat noriu, kad b\u016bt\u0173 daug b\u016bgn\u0173, perkusijos, nes \u0161io turo koncertai turi b\u016bti linksmi, nuotaikingi, o mu\u0161amieji man visada asocijuojasi su rokenrolu, pa\u0161\u0117lusia energija. Tod\u0117l mu\u0161am\u0173j\u0173 baz\u0119 patrigubinsime, \u2013 pasakoja Fara. \u2013 Juokaujame, kad turo \u201eRONDO gyvai\u201c koncertai bus ne 3D, o 3T, nes prisijungs trys Tomai: Tomas Varnagiris (gitara), Tomas Maslauskis (bosin\u0117 gitara) ir Tomas Botyrius (saksofonas). Taip pat pasikviet\u0117me klavi\u0161inink\u0105 Raimond\u0105 Daugin\u0105. D\u017eiaugiuosi, kad tur\u0117sime toki\u0105 solid\u017ei\u0105 muzikant\u0173 kompanij\u0105. Scenografija taip pat tur\u0117t\u0173 b\u016bti i\u0161skirtin\u0117. Gavome labai originali\u0173 dizaineri\u0173 pasi\u016blym\u0173, renkam\u0117s tinkamiausi\u0105. Kolegos atlik\u0117jai jau sureng\u0117 ne vien\u0105 \u012fsp\u016bding\u0105 pasirodym\u0105 arenose, publika mat\u0117 koncertus, kuriuose buvo stipriai padirb\u0117ta, sukurtas superinis vaizdas. Mes taip pat nenorime nusileisti. Sieksime auk\u0161\u010diausios kartel\u0117s, tik neketinu svai\u010dioti, kad \u010dia bus tai, \u201eko Lietuva dar nemat\u0117...\u201c A\u0161 pats pradedu nervintis, kai perskaitau tokias antra\u0161tes. Ko gi ta Lietuva nemat\u0117? Visk\u0105 ji mat\u0117, nereikia riesti nosies. Tiesiog norisi padaryti taip gerai, kaip tik \u012fmanoma.\u201c", "Per daugiau nei 30 met\u0173, praleist\u0173 su \u201eRondo\u201c, A. Ivanauskas sp\u0117jo apva\u017eiuoti vis\u0105 pasaul\u012f. Jie koncertavo JAV, Kanadoje, ne vien\u0105 kart\u0105 sugrojo Airijoje, Anglijoje, Norvegijoje, Danijoje, pusmet\u012f buvo nuleid\u0119 inkar\u0105 Jungtiniuose Arab\u0173 Emyratuose. Gastrol\u0117s per Lietuv\u0105 irgi buvo begalin\u0117s.", "\u201eJei per m\u0117nes\u012f namuose praleisdavai savait\u0119, tai jau neblogai... Per t\u0105 laik\u0105 u\u017eaugo mano trys vaikai. Kai k\u0105 sp\u0117jau pamatyti augant\u012f, kai ko \u2013 ir nelabai. Bet dabar labai gerai matau, kaip auga mano keturi an\u016bkai\u201c, \u2013 sako Fara.", "Lietuvos muzikos pasaulyje per t\u0105 laik\u0105 su\u017eibo ne viena \u017evaig\u017ed\u0117, atsirado nema\u017eai \u012fdomi\u0173 grupi\u0173, ta\u010diau \u201eRondo\u201c i\u0161laiko tvir\u010diausias pozicijas: j\u0173 trok\u0161ta ir abiturientai, rengiantys ambicingos apimties \u0161imtadienius, ir miest\u0173 \u0161vent\u0117s, ir \u012fvairiausio dyd\u017eio koncert\u0173 sal\u0117s. \u201eNet sunku b\u016bt\u0173 suformuluoti, kokio am\u017eiaus yra m\u016bs\u0173 klausytojai, juk \u012f koncertus su t\u0117vais ateina ir 7-me\u010diai, kurie mintinai traukia visas dainas\u201c, \u2013 juokiasi \u201eRondo\u201c lyderis."], "date": ["2017 m. kovo 21 d. 10:49"], "id": "74111732"},
{"url": "http://www.delfi.lt/veidai/muzika/lietuvos-muzikos-zvaigzdes-dalinsis-nemokamais-patarimais-kaip-pavergti-gerbeju-sirdis.d?id=74112202", "title": ["Lietuvos muzikos \u017evaig\u017ed\u0117s dalinsis nemokamais patarimais, kaip pavergti gerb\u0117j\u0173 \u0161irdis"], "text": ["Baland\u017eio 4 d. startuosian\u010dio \u201eNovus\u201c dalyvi\u0173 ir klausytoj\u0173 lauks du intensyv\u016bs m\u0117nesiai \u2013 kiekvien\u0105 antradien\u012f muzikos debiutantai lips ant did\u017eiosios \u201eLofto\u201c scenos, o prie\u0161 koncertus, padedami patyrusi\u0173 muzikos profesional\u0173, gilinsis \u012f reklamos, leidybos ir daugel\u012f kit\u0173 sri\u010di\u0173, kurios ne\u012fkainojamai vertingos kiekvienam siekian\u010diam karjeros muzikoje.", "Seminaruose gali dalyvauti visi. Seminarai, kaip ir jaun\u0173j\u0173 grupi\u0173 pasirodymai \u2013 nemokami. Registracija \u012f seminarus - ", "Pirmajame seminare, jau baland\u017eio 4 d., vyks pokalbis su Lilu. Lilas atskleis unikali\u0105 savo s\u0117km\u0117s istorij\u0105, kaip per labai trump\u0105 laik\u0105 i\u0161 niekam ne\u017einomo atlik\u0117jo tapo daugiat\u016bkstantines arenas renkan\u010diu muzikiniu Lietuvos fenomenu.", "Baland\u017eio 11 d. \u201eNovus\u201c seminar\u0173 dalyvi\u0173 laukia artimesn\u0117 pa\u017eintis su Juste Arlauskaite-", ". Populiari daininink\u0117 scenoje nuo 13 met\u0173, o Lietuvos muzikos \u017evaig\u017ed\u017ei\u0173 Olimpe \u2013 jau daugiau nei de\u0161imtmet\u012f. Pokalbio metu ji atskleis, ar sunku tiek met\u0173 b\u016bnant scenoje neprarasti aktualumo, nei\u0161sisemti, nuolat stebinti ir augti.", "Baland\u017eio 18 d. laukia nuotaikingas interviu su \u0160ventiniu Bankuchenu. \u0160ventinis Bankuchenas kone per par\u0105 susprogdino Lietuvos muzikos scen\u0105 hitu, kur\u012f \u0161iandien \u017eino kiekvienas \u2013 \u201eLietuvos repo istorija\u201c. Jis papasakos apie marketingo svarb\u0105 siekiant s\u0117kmingos karjeros muzikos industrijoje.", "Baland\u017eio 25 d. \u201eNovus\u201c seminar\u0173 scenoje savo patirtimis dalinsis net trys populiarios Lietuvos roko grup\u0117s: Ba., Freaks on Floor ir Colours of Bubbles. \u0160ios grup\u0117s, pirm\u0105 kart\u0105 Lietuvos muzikos istorijoje, suvienijusios j\u0117gas ir savo gerb\u0117jus kvie\u010dian\u010dios \u012f did\u017eiul\u0119 aren\u0105, atskleis, kaip auginti gerb\u0117j\u0173 minias.", "Gegu\u017e\u0117s 5 d. \u201eNovus\u201c dalyvi\u0173 lauks seminaras apie socialin\u0117s medijas. Savo \u017einiomis dalinsis vienos did\u017eiausi\u0173 Lietuvoje skaitmenin\u0117s komunikacijos agent\u016br\u0173 \u201eSocialus marketingas\u201c vadovas Arijus \u017dakas. Jis papasakos, kaip susp\u0117ti paskui mil\u017eini\u0161k\u0105 temp\u0105 ir kaip i\u0161naudoti visas naujoves bei socialini\u0173 tinl\u0173 galimybes.", "Gegu\u017e\u0117s 9-\u0105j\u0105 kalendoriuose ry\u0161kiau pasi\u017eym\u0117ti tur\u0117t\u0173 Beissoul & Einius gerb\u0117jai bei tie, kurie sp\u0117lioja, kaip jaunam lietuviui pavyko pasiekti tai, apie k\u0105 svajoja daugelis Lietuvos muzikant\u0173 \u2013 pavergti Europos klausytojus.", "Nemokamais koncertais ir seminarais inkubatorius nesibaigs. Muzikos inkubatoriaus \u201eNovus\u201c pabaigoje i\u0161 vis\u0173 konkurse dalyvavusi\u0173 grupi\u0173 bus i\u0161rinkta viena geriausia. Jai atiteks ne tik galimyb\u0117 \u012fra\u0161yti savo k\u016brinius profesionalioje \u012fra\u0161\u0173 studijoje, video klipo filmavimas, profesionalios fotosesijos, bet ir pasirodymas miesto festivalyje \u201eLoftas Fest\u201c. \u012edomiausios grup\u0117s bus kvie\u010diamos ap\u0161ildyti \u201eLofte\u201c pasirodysian\u010dias muzikos \u017evaig\u017edes, taip tur\u0117s galimyb\u0119 groti Palangos LRT Opus scenoje \u201eI love Palanga\u201c vasaros sesijoje."], "date": ["2017 m. kovo 21 d. 11:11"], "id": "74112202"},
{"url": "http://www.delfi.lt/veidai/muzika/man-go-hitas-svetimi-suskambo-naujai.d?id=74113144", "title": ["\u201eMan-go\u201c hitas \u201eSvetimi\u201c suskambo naujai"], "text": ["Lyri\u0161ka grup\u0117s \u201eAfi\u0161a\u201c lyderio Jono Takarevi\u010diaus sukurta daina greitai u\u017ekariavo gerb\u0117j\u0173 \u0161irdis. Grup\u0117s \u201eMan-go\u201c repertuare \u0161is k\u016brinys atsid\u016br\u0117 perklausius kelet\u0105 ma\u017eiau \u017einom\u0173 grupi\u0173 kase\u010di\u0173. Merginos i\u0161 karto suprato, jog daina turi ka\u017ek\u0105 tokio, k\u0105 turi i\u0161girsti platesnis klausytoj\u0173 ratas. Dainai tuomet, dar 1998 m., Klaip\u0117dos valstybiniame muzikiniame teatre (KVMT) buvo nufilmuotas ir vaizdo klipas.", "B\u016btent d\u0117l ypatingos \u0161ios dainos nuotaikos \u0161iemet nuspr\u0119sta hit\u0105 i\u0161leisti i\u0161 naujo. \u201eMan-go\u201c merginos nauj\u0105j\u0105 dainos versij\u0105 klausytojams jau pristat\u0117 Klaip\u0117doje vykusiame \u201eEurovizijos\u201c atrank\u0173 finale. Simboli\u0161ka, kad dainos scenografij\u0105 merginos suk\u016br\u0117 kartu su KVMT baleto \u0161ok\u0117jais. \u0160i scenografija ir dainos atlikimas sulauk\u0117 daugyb\u0117s kompliment\u0173.", "\u201eFinale tur\u0117jome ir savo operatori\u0173, tad buvo nufilmuotas ne tik pats pasirodymas, bet ir pasiruo\u0161imas jam. Visa tai sud\u0117jome \u012f nauj\u0105 vaizdo klip\u0105. Tai leis \u017ei\u016brovui \u0161iek tiek pa\u017evelgti \u012f u\u017ekulisius ir pamatyti, kokia nuotaika tvyro ruo\u0161iantis atlikti dain\u0105\u201d, \u2013 pasakojo grup\u0117s merginos.", "Grup\u0117s gerb\u0117jai jau visai netrukus gal\u0117s i\u0161girsti nauj\u0105j\u0105 dainos \u201eSvetimi\u201c versij\u0105 gyvai. Kovo 31 d. Kauno pramog\u0173 centre \u201eOaz\u0117\u201c bus surengtas solinis grup\u0117s koncertas, kuriame skamb\u0117s geriausi hitai ir naujausios dainos."], "date": ["2017 m. kovo 21 d. 11:55"], "id": "74113144"},
{"url": "http://www.delfi.lt/veidai/muzika/granatos-live-su-pasaulinemis-zvaigzdemis-pasirodys-ir-m-mikutavicius-ir-jazzu-su-l-somovu.d?id=74113340", "title": ["\u201eGranatos Live\u201d su pasaulin\u0117mis \u017evaig\u017ed\u0117mis pasirodys ir M. Mikutavi\u010dius, ir Jazzu su L. Somovu"], "text": ["Festivalyje koncertuos dvi garsiausios Lietuvos muzikos scenos \u017evaig\u017ed\u0117s \u2013 ", " ir ", " & Jazzu, pasirodysiantys su festivalyje koncertuosian\u010diomis pasaulinio garso \u017evaig\u017ed\u0117mis Ellie Goulding, Kungs, Alan Walker ir Anne-Marie.", "Antr\u0105 kart\u0105 \u201eGranatos Live\u201c scenoje pasirodysiantis Marijonas Mikutavi\u010dius ne veltui vadinamas publikos numyl\u0117tiniu \u2013 t\u016bkstantines klausytoj\u0173 armijas surenkantis atlik\u0117jas, i\u0161leid\u0119s tris solinius albumus, i\u0161 Lietuvos muzikos Olimpo nesitraukia nuo 2000-\u0173j\u0173, kuomet pasirod\u0117 antruoju himnu neretai pavadinamas jo k\u016brinys \u201eTrys milijonai\u201c.", "Kuklus, bet visuomet k\u0105 pasakyti turintis ir garsiai savo nuomon\u0119 r\u0117\u017eiantis atlik\u0117jas jam skiriam\u0173 laur\u0173 nesureik\u0161mina \u2013 hit\u0173 \u201ePasveikinkit vieni kitus\u201c ir \u201eBliamba, juk a\u0161 tave myliu\u201c autorius \u012f \u0161lov\u0119 numoja ranka ir stebisi es\u0105s m\u0117gstamu t\u016bkstantini\u0173 mini\u0173.", "Nebe pirm\u0105 syk\u012f \u012f \u201eGranatos Live\u201c scen\u0105 kops ir Jazzu bei Leon Somov duetas. Jausminga, atvira, magnentizm\u0105 spinduliuojanti ", ", gars\u0117janti savo temperamentu, vadinama viena charizmati\u0161kiausi\u0173 moter\u0173 Lietuvos muzikos scenoje, o grup\u0117s d\u0117mesys kuriamai muzikai M.A.M.A apdovanojimuose geriausios met\u0173 grup\u0117s statul\u0117le buvo \u012fvertintas triskart i\u0161 eil\u0117s.", "Pastaruoju metu dain\u0173 \u201eK\u0105 tu su manim darai?\u201c, \u201eLower Than The Ground\u201c, \u201ePo mano oda\u201c k\u016br\u0117jai sureng\u0117 nema\u017eai koncert\u0173, o tur\u0105 vainikavo surink\u0119 sausakim\u0161as Kauno \u201e\u017dalgirio\u201c ir Vilniaus \u201eSiemens\u201c arenas. Ta\u010diau svaiginan\u010dia s\u0117kme Leon Somov & Jazzu nesapsiribojo \u2013 jau vasario 14-\u0105j\u0105 duetas antr\u0105syk lipo \u012f \u201eSiemens\u201c arenos scen\u0105, padarydami tai, ko n\u0117ra pavyk\u0119 nei vienam Lietuvos atlik\u0117jui \u2013 per du m\u0117nesius sureng\u0117 du sausakim\u0161us koncertus vienoje did\u017eiausi\u0173 \u0161alies aren\u0173.", "Daugiau festivalio atlik\u0117j\u0173 \u201eGranatos Live\u201c \u017eada paskelbti jau netrukus.", "\u201eGranatos Live 2016\u201c akimirkos:"], "date": ["2017 m. kovo 21 d. 12:13"], "id": "74113340"},
{"url": "http://www.delfi.lt/veidai/muzika/seksualioji-rusu-atlikeja-v-brezneva-surengs-pasirodyma-lietuvoje.d?id=74119510", "title": ["Seksualioji rus\u0173 atlik\u0117ja V. Bre\u017eneva surengs pasirodym\u0105 Lietuvoje"], "text": ["Buvusi mergin\u0173 grup\u0117s \u201eVia gra\u201c nar\u0117 \u012f Palang\u0105 lydima profesionali\u0173 \u0161ok\u0117j\u0173 komandos atvyks su naujausiu koncertiniu turu \u201eNumeris 1\u201c. \u0160ioje koncertin\u0117je programoje susirink\u0119 \u017ei\u016brovai i\u0161girs m\u0117gstamus k\u016brinius i\u0161 didelio pasisekimo sulaukusi\u0173 album\u0173 \u201eMeil\u0117 i\u0161gelb\u0117s pasaul\u012f\u201c bei \u201eVervera\u201c.", "Seksualiausios bei stilingiausios Rusijos ir pramog\u0173 verslo moters bei geriausios TV ved\u0117jos titulus u\u017esitarnavusi Vera Bre\u017eneva vie\u0161umoje yra vertinama ne tik u\u017e muzikin\u0119 karjer\u0105 ar gro\u017e\u012f, bet ir u\u017e nuo\u0161irdum\u0105, atvirum\u0105, paprastum\u0105.", "Dviej\u0173 mergai\u010di\u0173 mama savo energij\u0105 atiduoda ne tik savo \u0161eimai ir klausytojams, bet ir eiliniams \u017emon\u0117ms, kuriems reikia \u012fvairios pagalbos. U\u017e labdaring\u0105 veikl\u0105 daininink\u0117 buvo apdovanota garbingu III laipsnio kunigaik\u0161tien\u0117s Olgos ordinu ir visuomen\u0117je da\u017enai yra vadinama geros valios ambasadore.", "Koncerte Palangoje \u017ei\u016brov\u0173 laukia \u012fvairi\u0173 am\u017eiaus atstov\u0173 \u0161irdis u\u017ekariav\u0119 hitai \u201e\u041c\u0430\u043c\u043e\u0447\u043aa\u201d, \u201e\u041b\u044e\u0431\u043e\u0432\u044c \u0441\u043f\u0430\u0441\u0435\u0442\u201d, \u201e\u0414\u043e\u0431\u0440\u043e\u0435 \u0443\u0442\u0440\u043e\u201c, stulbinan\u010dios s\u0117km\u0117s sulauk\u0119s, kartu su populiaru Moldovijos atlik\u0117ju Dan Balan \u012fra\u0161ytas k\u016brinys \u201e\u041b\u0435\u043f\u0435\u0441\u0442\u043a\u0430\u043c\u0438 \u0421\u043b\u0435\u0437\u201c o taip pat ir naujausios dainos.", "V. Bre\u017enevos k\u016bryba pasi\u017eymi i\u0161skirtine ekspresija, lengvumu bei s\u0117kme, kuri lydi atlik\u0117jos karjer\u0105 visose srityse prie kuri\u0173 ji prisilie\u010dia. Daininink\u0117 yra pasiry\u017eusi pavergti vis\u0173 \u0161irdis ir kvie\u010dia \u012f nepamir\u0161tam\u0173 \u012fsp\u016bd\u017ei\u0173 pasirodym\u0105 liepos 15 \u2013osios vakar\u0105 Lietuvos kurorto \u0161irdyje \u2013 Palangoje."], "date": ["2017 m. kovo 21 d. 16:54"], "id": "74119510"},
{"url": "http://www.delfi.lt/veidai/muzika/premjera-zaibiskos-sekmes-sulaukusi-gjan-pristato-dainos-wasnt-easy-vaizdo-klipa.d?id=74119596", "title": ["Premjera: \u017eaibi\u0161kos s\u0117km\u0117s sulaukusi GJan pristato dainos \u201eWasn\u2019t Easy\u201c vaizdo klip\u0105"], "text": ["\u0160nib\u017edamasi, kad anks\u010diau ten buvo nu\u017eudyti \u017emon\u0117s. Klipo re\u017eisierius Bogdanas Paunas nutar\u0117, kad dal\u012f klipo ir reik\u0117t\u0173 nufilmuoti viename i\u0161 r\u016bsi\u0173. Jame si\u016blais u\u017eraizgytais veidais grojanti grup\u0117 \u2013 vienas makabri\u0161kiausi\u0173 \u201eWasn\u2019t Easy\u201c klipo vaizd\u0173.", "\u201eWasn\u2019t Easy\u201c pasakoja istorij\u0105 \u017emogaus, kuris nebenori ir nebegali puosel\u0117ti santyki\u0173, nors jo jausmai dar nei\u0161bl\u0117s\u0119, tod\u0117l atsisveikinti yra labai sunku. \u201eNor\u0117\u010diau, kad klausantys mano dainose atrast\u0173 tuos jausmus, kuriuos patys yra i\u0161gyven\u0119. Man atrodo, kad \u0161i daina \u2013 kiek kitokios nuotaikos nei prie\u0161 tai buv\u0119 k\u016briniai. Tod\u0117l j\u0105 pristatydama ypa\u010d jaudinuosi ir vis svarstau, kaip ji skamb\u0117s \u017emon\u0117ms\u201c, \u2013 sako GJan.", "GJan \u2013 i\u0161skirtinio tembro ir talento daininink\u0117, pirmoji i\u0161 Lietuvos i\u0161populiar\u0117jusi internete. 2012 metais \u201eYoutube\u201c pasirod\u0117 jos pirmasis singlas \u201eNot Afraid\u201c. Dainos klipas sulauk\u0117 staigaus ir mil\u017eini\u0161ko susidom\u0117jimo (\u0161iuo metu \u2013 5 milijonai per\u017ei\u016br\u0173). Antras singlas \u201eTattoo\u201c taip pat m\u0117gavosi did\u017eiule s\u0117kme (3 mln. per\u017ei\u016br\u0173), tre\u010dias \u201eI Need Your Love\u201c \u2013 3, 5 mln.", "Po \u017eaibi\u0161kos s\u0117km\u0117s GJan sulauk\u0117 nema\u017eai pasi\u016blym\u0173 i\u0161 Europos ir Amerikos leidybos kompanij\u0173. Ta\u010diau jauna daininink\u0117 nor\u0117jo baigti mokykl\u0105 ir susivokti, ko ji pati nor\u0117t\u0173.", "\u0160iuo metu GJan yra pasira\u0161iusi kontrakt\u0105 su rumun\u0173 leidybos kompanija \u201eGlobal Records\u201c, kuri turi s\u0117kmingos patirties populiarindama jaunus talentus Europoje. Kompanija r\u016bpinasi jos debiutinio albumo pasirodymu."], "date": ["2017 m. kovo 21 d. 18:47"], "id": "74119596"},
{"url": "http://www.delfi.lt/veidai/muzika/i-kofo-videodienorastis-apie-dainas-kuriamas-pauksciu-kalba.d?id=74118192", "title": ["I. Kofo videodienora\u0161tis: apie dainas, kuriamas pauk\u0161\u010di\u0173 kalba"], "text": ["\u201ePagal i\u0161silavinim\u0105 a\u0161 \u2013 dailininkas, ta\u010diau at\u0117jo laikas, kai supratau, jog muzika yra mano gyvenimas ir be jos savo gyvenimo a\u0161 ne\u012fsivaizduoju\u201c, \u2013 grup\u0117s \u201eLemon Joy\u201c prad\u017ei\u0105 prisimena dainininkas.", "Mintimis apie \u201eLemon Joy\u201c taip pat dalinasi ir \u201eBiplan\u201c gitaristas Olegas Sejevas bei grup\u0117s \u201eAntis\u201c lyderis Algirdas Kau\u0161p\u0117das."], "date": ["2017 m. kovo 22 d. 09:00"], "id": "74118192"},
{"url": "http://www.delfi.lt/veidai/muzika/j-seduikyte-pristato-naujausia-kurini-bro-skiria-savo-vyresniajam-broliui.d?id=74123792", "title": ["J. \u0160eduikyt\u0117 pristato naujausi\u0105 k\u016brin\u012f \u201eBro\u201d: skiria savo vyresniajam broliui"], "text": ["\u201eDaina \u201eBro\u201d dedikuota mano artimiesiems. Paradoksalu, jog ilg\u0105 laik\u0105 su savo broliais, seserimis nejau\u010diau stipraus ry\u0161io, ta\u010diau dabar suprantu, kokie jie man svarb\u016bs ir reikalingi. Dainos pagrindin\u0117 \u017einut\u0117 ir yra ta, jog mes turime branginti \u0161alia esan\u010dius \u017emones. Visi esame tarsi gentis, kurioje u\u017ekoduoti tarpusavio santykiai, ir tik nuo m\u016bs\u0173 priklausys, kokie jie bus\u201d, \u2013 pasakojo Jurga.", "Kartu su muzikos prodiuseriu Artiomu Penkevi\u010diumi sukurta \u201eBro\u201d pirm\u0105 kart\u0105 gyvai buvo atlikta gruod\u017eio m\u0117nes\u012f Valdov\u0173 r\u016bmuose vykusiame koncerte.", "\u201eDar niekada n\u0117ra taip buv\u0119, kad naujo k\u016brinio pristatymo metu \u017emon\u0117s pra\u0161o j\u012f pakartoti ir priedainio \u017eod\u017eius dainuoja choru su manimi. Klausytojai po koncert\u0173 vis klausdavo, kur gali dar kart\u0105 i\u0161girsti \u201eBro\u201d, tad nusprend\u017eiau, jog \u0161iai dainai privalu gimti anks\u010diau nei albumui\u201d, \u2013 sak\u0117 daininink\u0117.", "Baland\u017eio 20 d. \u201eCompensa\u201d koncert\u0173 sal\u0117je pristatomame albume su daina \u201eBro\u201d skamb\u0117s dar 10 naujausi\u0173 Jurgos k\u016brini\u0173.", "\u201e\u0160iame albume atsispind\u0117s visos mano ir visuomen\u0117s netobulumo spalvas. Galb\u016bt susirink\u0119 \u017ei\u016brovai nustebs pamat\u0119 ne vien\u0105 Jurgos asmenyb\u0119, ta\u010diau viduje tikiu, kad laikas tai parodyti\u201d, \u2013 kalb\u0117jo daininink\u0117.", "2007 metais MTV apdovanojim\u0105 laim\u0117jusi Jurga album\u0105 \u201e", "\u201d pristatys ne tik Lietuvos, bet ir kin\u0173 publikai.", "\u201e\u0160iuo metu derimasi d\u0117l mano sugr\u012f\u017eimo \u012f Kinijos scen\u0105. Noriu, kad \u201eNot Perfect\u201d albume u\u017ekoduota stipryb\u0117 ir j\u0117ga kirst\u0173 Lietuvos sienas\u201d, \u2013 pasakojo Jurga."], "date": ["2017 m. kovo 22 d. 10:03"], "id": "74123792"},
{"url": "http://www.delfi.lt/veidai/muzika/jessy-lanzos-pasirodymo-vilniuje-laukia-ir-pripazinti-melomanai.d?id=74127586", "title": ["Jessy Lanzos pasirodymo Vilniuje laukia ir pripa\u017einti melomanai"], "text": ["Naktinio gyvenimo veik\u0117jas ir vienos autori\u0173 teisi\u0173 organizacijos vie\u0161\u0173j\u0173 ry\u0161i\u0173 atstovas Loranas Vaitkus mano, kad Jessy Lanzos koncertas bus vienas svarbiausi\u0173 \u0161ios savait\u0117s \u012fvyki\u0173, o kult\u016bros baras \u201eKablys\u201c - kar\u0161\u010diausias ta\u0161kas visam mieste. Ir prisipa\u017e\u012fsta, kad jam itin patinka \u201eBBC Radio 1\u201d laidos, kuriose Jessy Lanza dalinasi savo favoritais ir m\u0117gstama muzika. J\u012f taip pat nud\u017eiugino tai, jog prie\u0161 kanadiet\u0119 \u201eKablyje\u201c gyvus pasirodymus surengs m\u016bsi\u0161kiai Tomas Narkevi\u010dius-Fingalick ir Elena Neni\u0161kyt\u0117-Kotori.", "M\u016bsi\u0161ki\u0173 mintys apie Jessy Lanz\u0105:", "Muzikos prodiuseris Deep Shoq, kurio k\u016bryba vis da\u017eniau transliuoja jau min\u0117tas \u201eBBC Radio 1\u201d, d\u017eiaugiasi Jessy Lanzos vie\u0161nage Vilniuje ir ketvirtadienio vakar\u0105 tikrai neliks s\u0117d\u0117ti namie. Jam patinka abi jos muzikos pus\u0117s - instrumentin\u0117 ir vokalin\u0117. Garso estetika, minimalizmas, sintezatori\u0173 skambesys ir lengvai plaukiantis vokalas auk\u0161tam registre j\u0105 i\u0161skiria i\u0161 kit\u0173\u201c, - pasakoja Deep Shoq.", "\u201eJessy muzika yra tokia \u017eavi, jog ji sugeba suguldyti vis\u0105 romantik\u0105 ir mechanik\u0105 savo dainose lyg atvykstantis \u012f stot\u012f ekspresas \u201eKlaip\u0117da \u2013 Vilnius\u201c. Belieka tik \u012fsiklausyti, pajausti ir m\u0117gautis\u201c, - atvirauja Napo ir kylan\u010dios grup\u0117s \u201eAbudu\u201c narys Leonas Re\u010dkus, kuris prie\u017eas\u010di\u0173 apsilankyti Jessy Lanzos pasirodyme turi u\u017etektinai.", "\u201eJessy Lanzos k\u016bryba ir garsas man yra artimas. Ji n\u0117ra labai saldi. Kanadiet\u0117 pati ne per daug gra\u017ei kaip \u012fprasta moterims atlik\u0117joms. Artistai i\u0161 u\u017e Atlanto yra \u012fdom\u016bs, aktual\u016bs ir visada skamba kitaip. Su malonumu u\u017esuksiu \u012fvertinti jos gyvo pasirodymo j\u0117g\u0105\u201c, - sako \u201eGolden Parazyth\u201d muzikos prodiuseris ir vokalistas Giedrius \u0160irka.", "DJ Mamania, melomanams puikiai pa\u017e\u012fstamas kaip \u201eG&G Sindikato\u201d narys, taip pat buvo vienas pirm\u0173j\u0173, \u012fsigijusi\u0173 bilietus \u012f Jessy Lanzos pasirodym\u0105. \u201eJuk ne tiek ir daug muzikos pasaulyje yra moter\u0173, kurios pa\u010dios kuria elektronin\u0119 muzik\u0105 ir gali surengti vieno \u017emogaus pasirodym\u0105 scenoje\u201c. Negana to, jis Jessy Lanz\u0105 palygino su kita \u017einoma Kanados atlik\u0117ja \u201eGrimes\u201c \u2013 jos tikrai turi daug bendro.", "\u012etakingos brit\u0173 leidyklos \u201eHyperdub\u201c globotin\u0117 Jessy Lanza \u012f Vilni\u0173 atvyko dar vakar ir laisv\u0105 vakar\u0105 skyr\u0117 poilsiui. \u0160iandien ji planuoja pasivaik\u0161\u010dioti po Vilniaus senamiest\u012f, apsilankyti jaun\u0173 grupi\u0173 konkurse \u201eGara\u017eas\u201c ir u\u017esukti \u012f festivalio \u201eKino pavasaris\u201c atidarym\u0105 Lietuvos nacionalin\u0117je Filharmonijoje. Tiesa, \u0161iandien ryte ji jau sp\u0117jo aplankyti nacionalinio transliuotojo radijo studij\u0105, susipa\u017einti su \u201eKotori\u201c ir gyvai prisistatyti radijo auditorijai.", "Tik i\u0161lipus i\u0161 l\u0117ktuvo, renginio organizatoriams ji prasitar\u0117, kad kart\u0105 jau buvo Vilniuje. Kadaise su \u017einoma Kanados grupe \u201eJunior Boys\u201c Jessy Lanza keliavo po Europ\u0105 ir palaik\u0117 jiems kompanij\u0105. Priminsime, kad kanadie\u010diai \u201eJunior Boys\u201c Lietuvoje lank\u0117si prie\u0161 penket\u0105 met\u0173 ir sureng\u0117 vienintel\u012f pasirodym\u0105 viename sostin\u0117s klube. \u201eJunior Boys\u201c narys Jeremy Greenspanas yra geras Jessy Lanza bi\u010diulis ir muzikos prodiuseris, i\u0161grynin\u0119s jos gars\u0105. \u201eCaribou\u201c, \u201eJunior Boys\u201c ir du puikius albumus \u201ePull My Hair Back\u201c ir \u201eOh No\u201c i\u0161leidusi atlik\u0117ja Jessy Lanza yra i\u0161 to paties Hamiltono miesto Kanadoje \u2013 jie atstovauja t\u0105 pa\u010di\u0105 scen\u0105.", "Jessy Lanza \u2013 Oh No", "Jessy Lanzos pasirodymas \u012fvyks jau ketvirtadien\u012f kult\u016bros bare \u201eKablys\u201c. Tai bus pirmasis jos koncertas Lietuvoje. Jame taip pat pasirodys lietuvi\u0173 talentai \u201eKotori\u201c ir Fingalick."], "date": ["2017 m. kovo 22 d. 13:15"], "id": "74127586"},
{"url": "http://www.delfi.lt/veidai/muzika/du-intymius-koncertus-savaitgali-rengianti-a-orlova-negaleciau-koncertuoti-ten-kur-reikia.d?id=74135736", "title": ["Du intymius koncertus savaitgal\u012f rengianti A. Orlova: negal\u0117\u010diau koncertuoti ten, kur reikia"], "text": ["Kovo 24 dien\u0105 A. Orlovos koncertas \u012fvyks Vilniuje, nacionalin\u0117s M. K. \u010ciurlionio men\u0173 mokyklos \u0160okio teatro sal\u0117je. Ten apsilankiusiai Alinai unikali erdv\u0117 pasirod\u0117 ypa\u010d tinkama jos k\u016brybai.", "\u201eVilniuje senokai negrojau, tod\u0117l pamaniau, kad at\u0117jo laikas surengti koncert\u0105 vilnie\u010diams. Visada pasirenku vietas, kuriose noriu groti. Negal\u0117\u010diau koncertuoti ten, kur reikia. M\u0117gstu sales, kurios yra kitokios, autenti\u0161kos, turi savo spalv\u0105 ir nuotaik\u0105. \u0160okio teatras \u2013 kaip tik tokia erdv\u0117\u201c, \u2013 sako A. Orlova.", "Klaip\u0117doje A. Orlova koncertuos kovo 25-\u0105j\u0105, \u0161e\u0161tadien\u012f. Jos pasirodymas vyks Klaip\u0117dos koncert\u0173 sal\u0117je. \u201eTikiu, kad sukursime ger\u0105 atmosfer\u0105. Jaukus ap\u0161vietimas, instrumentas, balsas, muzika ir klausytojas. Tokius vakarus m\u0117gstu labiausiai. Pagrosiu ir vis\u0173 mylim\u0173 dain\u0173, ir kelet\u0105 nauj\u0173\u201c, \u2013 pasakoja A. Orlova.", "Po penki\u0173 met\u0173 tylos \u0161\u012f pavasar\u012f prista\u010diusi nauj\u0105 album\u0105 \u201e88\u201c Alina atsiskleid\u0117 visai kitomis spalvomis: pamat\u0117me tamsesn\u0119 atlik\u0117jos pus\u0119, k\u016briniuose atsidaro nema\u017eai elektronin\u0117s muzikos, o gyvuose pasirodymuose daugiau improvizacijos, beje, yra ir Alinos m\u0117gstami atlik\u0117jai).", "Po penki\u0173 met\u0173 tylos \u0161\u012f pavasar\u012f prista\u010diusi nauj\u0105 album\u0105 \u201e88\u201c Alina atsiskleid\u0117 visai kitomis spalvomis: pamat\u0117me tamsesn\u0119 atlik\u0117jos pus\u0119, k\u016briniuose atsidaro nema\u017eai elektronin\u0117s muzikos, o gyvuose pasirodymuose daugiau improvizacijos. Pasak Alinos, tai naujas k\u016brybos etapas, kuriam didel\u0119 \u012ftak\u0105 tur\u0117jo daugelis dalyk\u0173, \u012fskaitant ir atlik\u0117ja Lana Del Rey.", "Summer\u201988 \u2013 vienintelis Alinos Orlovos koncertas Vilniuje \u0161i\u0105 vasar\u0105, pa\u017eadame atrinkt\u0105 k\u016brini\u0173 retrospektyv\u0105, naujojo albumo hitus, tarp j\u0173 ir \u201eSailor\u201c, kuriam prana\u0161aujama nereg\u0117ta s\u0117km\u0117. Geriausios progos pasveikinti atlik\u0117jos su gimtadieniu, turb\u016bt net nesugalvosime."], "date": ["2017 m. kovo 23 d. 09:40"], "id": "74135736"},
{"url": "http://www.delfi.lt/veidai/muzika/pavasario-ture-per-lietuva-kartu-su-m-levickiu-dalvaus-ir-jo-suo.d?id=74140056", "title": ["Pavasario ture per Lietuv\u0105 kartu su M. Levickiu dalvaus ir jo \u0161uo"], "text": ["\u201eEkstremalus klasikos pli\u016bpsnis\u201c, \u2013 taip pavadint\u0105 program\u0105 pavasario ture M. Levickis pristatys 15-oje Lietuvos miest\u0173. Akordeonistas koncertuos kartu su stygini\u0173 kvartetu.", "\u201e\u012edomu tai, kad altu \u0161iame kvartete groja \u0161kotas Campbel\u2018as Parker\u2018is, su kuriuo susipa\u017einome m\u016bs\u0173 rengiamuose Palendri\u0173 tarptautiniuose kompozitori\u0173 kursuose. \u0160\u012fkart jis sutiko prisid\u0117ti ne tik prie edukacin\u0117s, bet ir prie menin\u0117s veiklos, \u2013 sako Martynas ir nusi\u0161ypsodamas priduria: \u2013 \u012e tur\u0105 pasiimsiu ir savo ma\u017e\u0105j\u012f \u0161un\u012f \u2013 pranc\u016bz\u0173 buldog\u0105, kuris dar n\u0117ra iki galo suprat\u0119s, ar a\u0161 esu jo \u0161eimininkas, ar draugelis. Turiu \u0161auni\u0173 asistent\u0173, kol grosiu \u2013 jie juo pasir\u016bpins.\u201c", "\u201eEkstremalaus klasikos pli\u016bpsnio\u201c programoje skamb\u0117s Mozart\u2018o, Brahms\u2018o, Vivaldi muzika, bus pateikta visa tango istorija. \u201eKeliausime tango laiko juosta, matysime virsm\u0105 nuo jo u\u017euomazg\u0173 klasikin\u0117je muzikoje \u2013 Bizet \u201eKarmen\u201c iki Argentinos. Pagrosime Piazzoll\u0105 ir net tai, kas seka po jo \u2013 azijieti\u0161k\u0105 tango, kur\u012f suk\u016br\u0117 japon\u0173 kompozitorius\u201c, \u2013 intriguoja M. Levickis.", "\u201eEkstremalaus klasikos pli\u016bpsnio\u201c koncertuose Martynas tarp k\u016brini\u0173 pasakos j\u0173 atsiradimo istorijas, pateiks \u012fdomi\u0173 fakt\u0173 apie pa\u010dius kompozitorius. \u201e\u0160tai kad ir Bach\u2018as \u2013 Vokietijos \u016bkininkai \u012f jo nat\u0173 popieri\u0173 vyniojo s\u016brius. Arba Vivaldi \u2013 jis buvo priverstas tapti kunigu, nors svajojo kurti operas. M\u0117gstu pasidalinti su klausytojais reik\u0161mingomis turinio detal\u0117mis\u201c, \u2013 d\u0117sto Martynas.", "Jo pavasarinis turas i\u0161d\u0117stytas taip, kad M. Levickio ir stygini\u0173 kvarteto koncertus pamatyt\u0173 ne tik did\u017ei\u0173j\u0173 miest\u0173 \u017emon\u0117s. Nuo baland\u017eio 7-osios iki \u0161v. Velyk\u0173 jie aplankys Bir\u0161ton\u0105, Uten\u0105, Ukmerg\u0119, Jurbark\u0105, Marijampol\u0119. Antr\u0105j\u0105 Velyk\u0173 dien\u0105 \u201eEkstremalus klasikos pli\u016bpsnis\u201c pasieks Raudondvar\u012f, v\u0117liau \u2013 Anyk\u0161\u010dius, Panev\u0117\u017e\u012f, Taurag\u0119, Ma\u017eeikius, Klaip\u0117d\u0105, \u0160ilut\u0119, Plung\u0119, \u0160iaulius ir galiausiai nuskamb\u0117s Vilniaus Kotrynos ba\u017eny\u010dioje.", "\u201eMan \u012fdomu koncertuoti ma\u017eesniuose miestuose. Juk lygiai taip pat kitose \u0161alyse dalis koncert\u0173 vyksta provincijose, kartais muzikos festivaliai rengiami net ir visi\u0161kai ma\u017euose miesteliuose. Tai yra pliusas, nes pamatai daug autenti\u0161k\u0173 dalyk\u0173, pa\u017e\u012fsti regiono kult\u016br\u0105 i\u0161 arti. O savo pavasario ture per Lietuv\u0105 ypatingai laukiu pasirodymo Taurag\u0117je. Paradoksalu tai, kad a\u0161 esu gim\u0119s Taurag\u0117je, bet dar n\u0117 karto ten nekoncertav\u0119s. Tam teikiu did\u017eiul\u0119 reik\u0161m\u0119\u201c, \u2013 atskleid\u017eia M. Levickis."], "date": ["2017 m. kovo 23 d. 13:03"], "id": "74140056"},
{"url": "http://www.delfi.lt/veidai/muzika/grupe-arbata-isskirtinio-dizaino-viniline-plokstele-pristatys-koncertiniame-ture.d?id=74143824", "title": ["Grup\u0117 \u201eArbata\u201c i\u0161skirtinio dizaino vinilin\u0119 plok\u0161tel\u0119 pristatys koncertiniame ture"], "text": ["Grup\u0117s nariai id\u0117j\u0105 savo k\u016bryb\u0105 \u012fforminti vinilo plok\u0161tel\u0117je pasitiko ypa\u010d d\u017eiugiai. \u201eGarsas \u2013 labai subtili fizin\u0117 forma. Sakome, kad tai skirta m\u016bs\u0173 ausims, ta\u010diau i\u0161 tikr\u0173j\u0173 \u2013 m\u016bs\u0173 sielai ir mintims. Kartais \u0161\u012f nuostab\u0173 rei\u0161kin\u012f norisi \u012fforminti. Tai, k\u0105 sukaup\u0117me per 15 met\u0173, nor\u0117josi sud\u0117ti \u012f ka\u017ek\u0105 daugiau nei blizgus kompaktinis diskas. Nor\u0117jome ka\u017eko tikro, kaip m\u016bs\u0173 muzika ir istori\u0161ko, kaip m\u016bs\u0173 laikas kartu. O tuo pa\u010diu tikim\u0117s prisid\u0117ti prie d\u017eiaugsmo, kur\u012f suteikia vinilo garsai, skleidimo ir populiarumo Lietuvoje\u201c, \u2013 paai\u0161kino grup\u0117s gitaristas Povilas Ra\u010das.", "Kolegai pritaria ir vienas ilgiausiai \u201eArbatoje\u201c grojan\u010di\u0173 nari\u0173 Sigitas Lob\u0117: \u201eGrup\u0117, kaip \u017emogus \u2013 kol jaunas, laksto, kartais nekreipia d\u0117mesio \u012f svarbias detales. Einant metams, senstant, norisi ka\u017eko solidaus ir prasmingo. Reziumuojant visk\u0105 \u2013 senstam\u201c.", "Plok\u0161tel\u0117je, kuri bus pristatyta trijuose did\u017eiausiuose \u0161alies miestuose, sugul\u0117 de\u0161imt geriausi\u0173 \u201eArbatos\u201c k\u016brini\u0173. Grup\u0117s nariams tai n\u0117ra tik albumas. Jiems tai \u2013 istorija.", "\u201e\u012e \u0161it\u0105 album\u0105 sud\u0117tos nepergrotos dainos. Visos patikrintos laiko ir klausytojo. Ir svarbiausia tai, kad \u0161iame albume groja visi buv\u0119 ir esami \u201eArbatos\u201c nariai. Manau, tai yra pakankamai unikalu ir originalu\u201c, \u2013 tiki S. Lob\u0117.", "Gitaristas P. Ra\u010das klausant si\u016blo atkreipti d\u0117mes\u012f \u012f stili\u0173, gars\u0105 ir vokalisto Andriaus Zalieskos-Zalos bals\u0105 ir stili\u0173: \u201eTuomet suprasite, kod\u0117l tai vadinu istorija\u201c.", "Per penkiolika met\u0173 grup\u0117s sud\u0117tis gerokai pakito. Ilgiausiai \u201eArbatos\u201c veikla u\u017esi\u0117m\u0117 vokalistas A. Zalieska-Zala ir akordeonistas S. Lob\u0117. Dabar grup\u0117je ir elektrin\u0117s gitaros virtuozas P. Ra\u010das, bosin\u0119 gitar\u0105 \u012fvald\u0119s Julius Bakanauskas ir b\u016bgnininkas Andrius Val\u010diukas. Ta\u010diau grupei vienareik\u0161mi\u0161kai svarb\u016bs ir buv\u0119 nariai. J\u0173 garbei pavadintas naujausias albumas.\u201e15+-1\u201c rei\u0161kia \u201eArbatos\u201c egzistavimo metus ir per vis\u0105 laik\u0105 \u010dia grojusi\u0173 nari\u0173 skai\u010di\u0173.", "\u201e15 met\u0173 \u2013 ne tik albumai ar dainos. Turb\u016bt did\u017eiausia m\u016bs\u0173 istorijos dalis yra visi \u017emon\u0117s, kurie buvo \u201eArbatoje\u201c. Tiesa, grupei niekuomet neie\u0161kojome profesionaliausi\u0173 muzikant\u0173 ar did\u017eiausi\u0173 savo srities ekspert\u0173, vis\u0105 laik\u0105 steng\u0117m\u0117s kreipti d\u0117mes\u012f \u012f tai, ar \u017emogus gal\u0117s tapti m\u016bs\u0173 \u0161eimos dalimi. Ir visi, esami ir buv\u0119, arbatistai ir yra \u0161eima. Tad dar vienas \u0161ios plok\u0161tel\u0117s tikslas \u2013 atiduoti duokl\u0119 visiems tiems, kurie buvo ir k\u016br\u0117 kartu su mumis\u201c, \u2013 sako P. Ra\u010das.", "\u201eVisi 15 met\u0173 ir yra kum\u0161tis. Grup\u0117s gyvavim\u0105 prilygin\u010diau \u0161uns am\u017eiui. \u017dmogui 15 met\u0173 dar n\u0117ra labai daug. Ta\u010diau grupei tai jau toks solidus skai\u010dius, u\u017eduodantis pakankamai rimt\u0105 ton\u0105\u201c, \u2013 ai\u0161kina S. Lob\u0117."], "date": ["2017 m. kovo 23 d. 15:40"], "id": "74143824"},
{"url": "http://www.delfi.lt/veidai/muzika/dainininke-a-smilgeviciute-apie-sio-amziaus-issukius-musu-kalbai.d?id=74152740", "title": ["Daininink\u0117 A. Smilgevi\u010di\u016bt\u0117 \u2013 apie \u0161io am\u017eiaus i\u0161\u0161\u016bkius m\u016bs\u0173 kalbai"], "text": ["\u2013 Daina ir yra b\u016btent tas \u017eanras, kur ypa\u010d svarbu, kaip susilies, sulips tekstas, jo mintis su melodija, manau, tai yra stiprios dainos pagrindas. Ir svarbu vis\u0173 \u0161i\u0173 trij\u0173 d\u0117men\u0173 pusiausvyra \u2013 tod\u0117l neb\u016btinai puikus eil\u0117ra\u0161tis, kupinas spalving\u0173 \u012fvaizd\u017ei\u0173, taps gera daina. Arba u\u017e \u0161irdies griebianti melodija suskamb\u0117s ne\u012ftikinamai d\u0117l netinkamo teksto.", "Pa\u010dios kalbos melodingumas, jos skamb\u0117jimas dainos tekste taip pat svarbu \u2013 juk vieni skiemenys ir \u017eod\u017eiai dainingesni, kiti \u2013 a\u0161tresni, ritmi\u0161kesni, ta\u010diau ir vieni, ir kiti padeda kuriant norim\u0105 nuotaik\u0105.", "Kai ra\u0161au tekstus dainoms, atsi\u017evelgiu ir \u012f tok\u012f grynai garsin\u012f ir ritmin\u012f kalbos skambes\u012f. \u017dod\u017eiu, daina \u2013 daugiasluoksnis dalykas, kalbai ir tekstui joje tenka bent keli sluoksniai, o prad\u0117j\u0119 kalb\u0117ti apie dainos teksto minties rai\u0161k\u0105, visokius kontekstus, simbolius ir metaforas, tikrai \u012fnirtume ilgam.", "\u2013 Dainos ir tautosaka buvo, o ir teb\u0117ra savoti\u0161kos informacijos laikmenos. Senoji prigimtin\u0117 m\u016bs\u0173 kult\u016bra buvo \u017eod\u017eio kult\u016bra \u2013 ra\u0161to kult\u016bra susiformavo palyginti v\u0117lai. Taigi tautosaka atne\u0161\u0117 iki m\u016bs\u0173 dien\u0173 sen\u0105j\u012f pasaul\u0117vaizd\u012f, \u017emoni\u0173 mintis ir nuotaikas, o paprast\u0173 \u017emoni\u0173 k\u016bryba reagavo \u012f aplink vykstan\u010dius \u012fvykius ir rei\u0161kinius ir juos fiksavo dainomis, pasakojimais i\u0161 l\u016bp\u0173 \u012f l\u016bpas.", "Visgi tos laikmenos irgi trapios, visa laim\u0117, kad \u0161alia tautosakos k\u016br\u0117j\u0173 ir perteik\u0117j\u0173 atsirasdavo s\u0105moning\u0173 jos rink\u0117j\u0173, kurie perkeldavo informacij\u0105 \u012f patikimesn\u0119 \u2013 ra\u0161to ir spaudos, v\u0117liau ir garso, vaizdo \u012fra\u0161o \u2013 laikmen\u0105. Tai \u0161tai tokiais b\u016bdais i\u0161silaikiusi tautos atmintis esant sunkiam metui, manau, pasitarnaudavo \u2013 net ir \u0161iais laikais, pavyzd\u017eiui, per Sausio 13-osios \u012fvykius vienas i\u0161 \u017emon\u0117ms susitelkti ir atsilaikyti pad\u0117jusi\u0173 dalyk\u0173 buvo daina. Dar vienas \u012fdomus dalykas, kad \u017emon\u0117s yra link\u0119 pamir\u0161ti, kad kai kurios ypa\u010d m\u0117gstamos dainos \u0161iais laikais turi autorius, \u2013 jos tarsi tampa liaudies, \u0161iuolaikiniu folkloru. Nemanau, kad autoriai d\u0117l to pykt\u0173 \u2013 daugeliui tai tikriausiai didelis komplimentas.", "\u2013 \u0160iuolaikini\u0173 dain\u0173 tekst\u0173 \u012fvairov\u0117 labai plati \u2013 nuo dainuojamosios poezijos iki jautriai \u012fvairi\u0105 socialin\u0119 aplink\u0105 ir joje vartojam\u0105 \u017eodyn\u0105 atspindin\u010di\u0173 repuojam\u0173 hiphopo tekst\u0173. Bet kuriuo atveju, geras dainos tekstas, kad ir apie paprastus dalykus, gali sukurti savit\u0105 kalbin\u0119 erdv\u0119, j\u0105 prapl\u0117sti, praturtinti ir, manau, tai gali prisid\u0117ti ugdant vaik\u0173 ar paaugli\u0173 kalbos jausm\u0105.", "O kartu su melodija i\u0161girsta fraz\u0117 neretai \u012fstringa \u012f galv\u0105, ir guod\u017eiam\u0117s, kad \u201esukasi galvoje tos dainos priedainis, u\u017estrigo\u201c. Angl\u0173 kalbos ab\u0117c\u0117l\u0119 gi tikriausiai visi mokosi kartu su melodija \u2013 nustatyta, kad melodija ir ritmi\u0161kumas padeda \u012fsiminti.", "Taigi, manau, kad ir daina su pagaviu tekstu pad\u0117t\u0173 vaikams ir paaugliams prapl\u0117sti savo \u017eodyn\u0105, padr\u0105sinti rai\u0161kiau ir spalvingiau reik\u0161ti mintis arba tiesiog geriau pajusti poetin\u012f tekst\u0105.", "\u2013 Manau, kad labai svarbu. Kalba \u2013 sud\u0117tingas ir gyvas, nuolat besikei\u010diantis organizmas, imlus naujov\u0117ms, galb\u016bt ne visada pageidautinoms.", "Man labai gra\u017eu, kai vietoj tarptautini\u0173 \u017eod\u017ei\u0173, kur \u012fmanoma, pasitelkiami savi, kartais tiesiog tingu j\u0173 ie\u0161koti savo galvoje, ta\u010diau, \u017ei\u016br\u0117k, sakinys suskamba \u017eymiai jaukiau. Taip pat man patinka, kad stengiamasi naujiems daiktams, rei\u0161kiniams sukurti ar atrasti lietuvi\u0161kus naujadarus, ir jie po truput\u012f \u012fsilieja \u012f kasdien\u0119 \u017emoni\u0173 kalb\u0105.", "Nor\u0117t\u0173si, kad b\u016bt\u0173 i\u0161laikomas sveikas po\u017ei\u016bris \u012f kalb\u0105, neperlenkiant lazdos nei \u012f vien\u0105, nei \u012f kit\u0105 pus\u0119 \u2013 jei jau koks naujadaras neprigijo, tai juk irgi nat\u016bralu... O kokie b\u016bdai \u010dia pagelb\u0117t\u0173... Vaikai ir paaugliai ma\u017eokai skaito \u0161iais laikais, vertingos literat\u016bros skaitymas \u010dia gal\u0117t\u0173 pad\u0117ti, galb\u016bt kokie \u017eaidimai \u201epakeisk tarptautin\u012f \u017eod\u012f savu\u201c.", "\u2013 Man atrodo, svarbu, kad \u017einut\u0117je \u201e\u0161vepluodamas\u201c jaunuolis suvokt\u0173, kad tai n\u0117ra pilnavertis kalbos vartojimas, kad jis taip daro, sakykim, d\u0117l noro kuo grei\u010diau ir kuo trumpiau prane\u0161ti savo mint\u012f, o jei kitaip i\u0161 ties\u0173 nemoka, tada jau li\u016bdniau.", "Ai\u0161ku, kad kalbos \u012fg\u016bd\u017ei\u0173 toks \u201e\u017eanras\u201c nelavina, ne tik \u201epauk\u0161tukai\u201c, bet ir nosin\u0117s raid\u0117s darosi nepatogios, o \u0161tai, pavyzd\u017eiui, darinys \u201eOMG!\u201c pereina \u012f \u0161nekam\u0105j\u0105. Na, bet tokie jau \u0161io am\u017eiaus i\u0161\u0161\u016bkiai kalbai, ir \u012ftariu, kad ne tik m\u016bs\u0173 kalbai."], "date": ["2017 m. kovo 24 d. 11:52"], "id": "74152740"},
{"url": "http://www.delfi.lt/veidai/muzika/m-linkyte-atsaukia-6-suplanuotus-koncertus-kalti-organizatoriai.d?id=74153992", "title": ["M. Linkyt\u0117 at\u0161aukia 6 suplanuotus koncertus: kalti organizatoriai"], "text": ["\u0160iuo metu yra at\u0161aukiami koncertai Kaune, Panev\u0117\u017eyje, \u0160iauliuose, Alytuje, Palangoje ir Druskininkuose, koncertas Vilniuje \u0160v. Kotrynos ba\u017eny\u010dioje \u012fvyks baland\u017eio 3 d. \u201eLabai nemalonu, kad d\u0117l partneri\u0173 kalt\u0117s turime at\u0161aukti kelis suplanuotus koncertus. Programa paruo\u0161ta, \u017emon\u0117s pirko bilietus, ruo\u0161\u0117m\u0117s turui, ta\u010diau koncertai, deja, ne\u012fvyks, \u2013 pasakojo Monika Linkyt\u0117. \u2013 Tiek a\u0161, tiek mano komanda atidav\u0117me vis\u0105 energij\u0105 ir nuosekliai ruo\u0161\u0117m\u0117s art\u0117jantiems koncertams, repetavome, tur\u0117jome atnaujint\u0105 program\u0105, ta\u010diau d\u0117l partneri\u0173 aplaidumo ir \u012fsipareigojim\u0173 nevykdymo turim koncertus at\u0161aukti\u201c.", "Norint susigr\u0105\u017einti pinigus u\u017e \u012fsigytus bilietus reikt\u0173 kreiptis \u012f biliet\u0173 platintoj\u0105.", "\u201eKiekvienas koncertas \u2013 ypatingas, brangus, ypa\u010d dabar, kai gyvenu Londone ir \u012f da\u017eniausiai Lietuv\u0105 gr\u012f\u017etu d\u0117l muzikin\u0117s savo veiklos. Tikrai li\u016bdna, kad dalis suplanuot\u0173 koncert\u0173 ne\u012fvyks, ta\u010diau ateityje \u017eadame rinktis tik patikimus partnerius, kurie garantuot\u0173 kokybi\u0161kus koncertus ir j\u0173 planavim\u0105. Belieka tik pasimokyti i\u0161 klaid\u0173 ir jud\u0117ti \u012f priek\u012f\u201c, \u2013 sak\u0117 atlik\u0117ja. Koncertas baland\u017eio 3 dien\u0105 Vilniaus \u0160v. Kotrynos ba\u017eny\u010dioje, kaip ir planuota, \u012fvyks.", "J\u012f organizavo ne min\u0117tieji partneriai, o Monikos Linkyt\u0117s komanda, tod\u0117l nesusipratim\u0173 i\u0161vengta. Bilietai \u012f daugiau nei po savait\u0117s vyksiant\u012f koncert\u0105 jau i\u0161parduoti.", "\u201eEsu \u012fsitikinusi, kad koncertas gali b\u016bti kokybi\u0161kas tik tuomet, kad jame skamba gyva muzika. Programa su stygini\u0173 kvintetu \u2013 i\u0161skirtin\u0117, d\u017eiaugiuosi, kad gal\u0117sime su juo v\u0117l sugr\u012f\u017eti \u012f \u0161v.Kotrynos ba\u017eny\u010di\u0105 ir pasidalinti su gerb\u0117jais ne tik gerai \u017einomomis dainomis, bet ir staigmena, naujausiu mano k\u016briniu, \u2013 apie art\u0117jant\u012f koncert\u0105 pasakojo atlik\u0117ja. \u2013 Taip pat visi, kurie negal\u0117jo atvykti \u012f koncert\u0105 ar nesusp\u0117jo nusipirkti biliet\u0173, gal\u0117s steb\u0117ti j\u012f \u201egyvai\u201c specialioje internetin\u0117je transliacijoje\u201c.", "Koncerto lankytoj\u0173 laukia ir specialus duetas su \u0161i\u0173 met\u0173 \u201eEurovizijos\u201c atrankos dalyviu Gabrieliumi Vageliu. \u201eGabrielius \u2013 vienas profesionaliausi\u0173 \u0161i\u0173 met\u0173 \u201eEurovizijos\u201c atrankos dalyvi\u0173, palaikiau j\u012f visais atrankos etapais. D\u017eiugu, kad jis pasirodys ir mano koncerte, kartu atliksime dain\u0105\u201c, \u2013 d\u017eiaug\u0117si atlik\u0117ja.", "Londono BIMM universitete, kurio absolventas \u2013 ir garsusis dar \u0161i\u0105 savait\u0119 Lietuvoje koncertav\u0119s atlik\u0117jas Tom Odell, muzikos k\u016bryb\u0105 ir atlikim\u0105 studijuojanti Monika Linkyt\u0117 koncerte \u0161v. Kotrynos ba\u017eny\u010dioje pristatys pirm\u0105j\u0105 Did\u017eiojoje Britanijoje sukurt\u0105 savo dain\u0105.", "\u201eManau, kad tik atliekant savo k\u016brybos dainas galima su klausytojais kalb\u0117ti muzikos kalba. Esu perfekcionist\u0117, visada siekiu geriausio rezultato, o b\u016bti gera dainininke man rei\u0161kia sugeb\u0117ti pa\u010diai kurti ger\u0105 savo muzik\u0105. Tod\u0117l ir pasirinkau tokias studijas, kur vienodai mokoma tiek atlikimo meno, tiek ir muzikos k\u016brybos paslap\u010di\u0173. Naujausia mano daina \u2013 pirmoji para\u0161yta Londone. \u0160is miestas \u012fkvepia mane kiekvien\u0105 dien\u0105, o studijos moko t\u0105 \u012fkv\u0117pim\u0105 paversti konkre\u010dia k\u016bryba. Kartais sunku patik\u0117ti, kad tais pa\u010diais universiteto koridoriais vaik\u0161\u010diojo tokie atlik\u0117jai kaip Tom Odell, The Kooks, James Bay, George Ezra ir kt. Studijos \u2013 vienas geriausi\u0173 mano sprendim\u0173, d\u0117l kurio pagaliau galiu ai\u0161kiau matyti savo, kaip atlik\u0117jos, keli\u0105, \u012fgyvendinti muzikines id\u0117jas ir kasdien semtis patirties i\u0161 garsiausi\u0173 muzikos profesional\u0173. O naujo gyvenimo etapo \u012ftak\u0105 klausytojai tikrai i\u0161girs naujausiose mano dainose\u201c, \u2013 dalinosi atlik\u0117ja."], "date": ["2017 m. kovo 24 d. 12:38"], "id": "74153992"},
{"url": "http://www.delfi.lt/veidai/muzika/scenos-karaliene-dz-butkute-surengs-pasirodyma-sostines-geju-klube.d?id=74160774", "title": ["Scenos karalien\u0117 D\u017e. Butkut\u0117 surengs pasirodym\u0105 sostin\u0117s g\u0117j\u0173 klube"], "text": ["Gimtadien\u012f \u0161ven\u010dian\u010diame klube scenos karalien\u0117 pasirodys jau ne pirm\u0105 kart\u0105. Po daugiau nei trij\u0173 met\u0173 pertraukos \u012f \u201eSoho\u201c gr\u012f\u017etanti D. Butkut\u0117 ketina padovanoti neeilin\u0119 galimyb\u0119 prisiminti sen\u0105 jos koncertin\u0119 program\u0105.", "\u201eNemyl\u0117jau tav\u0119s\u201c, \u201eVienas namuose\u201c, \u201eMan Patinka\u201c \u2013 \u0161i\u0173 D\u017eordanos Butkut\u0117s dain\u0173 priedainius mintinai moka kone kiekvienas. Energija ir gera nuotaika tryk\u0161tanti daininink\u0117 \u0161\u012f vakar\u0105 \u017eada nepalikti abejing\u0173.", "U\u017ep\u016bsti gimtadienio \u017evakutes pad\u0117s ir dvejose \u0161oki\u0173 aik\u0161tel\u0117se kompaktines plok\u0161teles suksiantys did\u017e\u0117jai."], "date": ["2017 m. kovo 24 d. 17:44"], "id": "74160774"},
{"url": "http://www.delfi.lt/veidai/muzika/r-masiulyte-nekantrauja-sugrizti-i-lietuva-kartu-atsiveza-ir-buri-kolegu.d?id=74161142", "title": ["R. Masiulyt\u0117 nekantrauja sugr\u012f\u017eti \u012f Lietuv\u0105: kartu atsive\u017ea ir b\u016br\u012f koleg\u0173"], "text": ["\u012e Klaip\u0117dos pilies d\u017eiazo festival\u012f Raimond\u0105 kartu su Dublino Gospel choru pakviet\u0117 festivalio \u012fk\u016br\u0117jai Inga ir Vytautas Grubliauskai.", "\u201eChore esu vienintel\u0117 lietuv\u0117, tad kolegoms aprodysiu uostamiest\u012f, pasiklausysime geros muzikos. Pa\u017eadame, kad atsive\u0161ime nerealiai energing\u0105 program\u0105!\u201c \u2013 sak\u0117 Raimonda.", "R. Masiulyt\u0117 sako, kad Dublino Gospel chorui yra tek\u0119 garb\u0117 dainuoti kartu su tokiomis muzikos \u017evaig\u017ed\u0117mis kaip Stevie Wonderis, grup\u0117 \u201eOutcast\u201c, visai neseniai Lietuvoje vie\u0161\u0117jusiu Damienu Rice'u, amerikie\u010di\u0173 \u017evaig\u017ede Johnu Legendu bei daugeliu kit\u0173.", "\u201eAktyviai koncertuodami nusprend\u0117me aplankyti ir Lietuv\u0105. Tai nuostabi proga padainuoti gimtin\u0117je ir draugams bei kolegoms aprodyti \u0161al\u012f, i\u0161 kurios atkeliavau\u201c, \u2013 d\u017eiaug\u0117si R. Masiulyt\u0117.", "R. Masiulyt\u0117 sako, kad \u012f Lietuv\u0105 vyks kartu su kolegomis i\u0161 choro, kartu su jais ketina ir i\u0161vykti.", "\u201ePlanuojame b\u016bti vis\u0105 festivalio laikotarp\u012f\u201c, \u2013 sak\u0117 R. Masiulyt\u0117 ir prid\u016br\u0117, kad jau po festivalio jos lauks ir daugiau darb\u0173, pirmasis j\u0173 \u2013 koncertas Lisabonoje. Tad \u0161i vasara atlik\u0117jai jau nuo pat pirm\u0173j\u0173 dien\u0173 nusimato gan\u0117tinai u\u017eimta."], "date": ["2017 m. kovo 24 d. 18:01"], "id": "74161142"},
{"url": "http://www.delfi.lt/veidai/muzika/grupe-magnit-su-k-ivanova-priesaky-pasiryzo-permainoms.d?id=74158448", "title": ["Grup\u0117 \u201eMagnit\u201c su K. Ivanova prie\u0161aky pasiry\u017eo permainoms"], "text": ["\u201eViskas prasid\u0117jo nuo to, kad pati prad\u0117jau nauj\u0105 gyvenimo etap\u0105. Prad\u0117jau visk\u0105 nuo prad\u017ei\u0173. Kadangi grup\u0117 buvo mano ir buvusio mano draugo Aleksandro bendras projektas, o m\u016bs\u0173 keliai i\u0161siskyr\u0117 ir nei gyvenime, nei versle m\u016bs\u0173 nebesieja jokie bendri dalykai, tai nusprend\u017eiau pakeisti ir grup\u0117s pavadinim\u0105. Per kelet\u0105 met\u0173 visi\u0161kai pasikeit\u0117 ir grup\u0117s sud\u0117tis\u201c, - DELFI pasakojo K. Ivanova.", "Grup\u0119 \u201eKristal\u201c sudaro penkios merginos: Kristina Ivanova, Ingrida Kazlauskait\u0117, Julija Jegorova, Laura Navikait\u0117 ir Donata Ramanauskait\u0117.", "Tiesa, vis\u0173 j\u0173 \u017ei\u016brovai nuolat kartu nemato \u2013 renginiuose pasirodo tos, kurios t\u0105dien gali koncertuoti, tad ir penktadienio paramos koncerte \u201eU\u017e vaikyst\u0119\u201c ant scenos buvo galima i\u0161vysti tris grup\u0117s nares.", "K. Ivanova naujo grup\u0117s \u012fvaizd\u017eio k\u016brimo grieb\u0117si rimtai nusiteikusi. Atlik\u0117ja \u0117m\u0117 bendradarbiauti ir su belg\u0173 dizaineriu Niku Baeyensu. \u201eJis suk\u016br\u0117 mums logotip\u0105, labai d\u017eiaugiuosi \u0161iuo bendradarbiavimu.", "\u201eKristal\u201c logotipas simbolizuoja kvepal\u0173 buteliuk\u0105, kuris skleid\u017eia ger\u0105 energij\u0105, muzik\u0105 ir begalin\u0119 meil\u0119. Tai m\u016bs\u0173 bendras k\u016brinys: a\u0161 jam apib\u016bdinau grup\u0119 ir id\u0117j\u0105, o jis nupie\u0161\u0117. Netur\u0117jau joki\u0173 priekai\u0161t\u0173\u201c, - dizainerio darbu d\u017eiaug\u0117si grup\u0117s lyder\u0117.", "Tuo tarpu pats N. Baeyensas teig\u0117, kad dirbti su K. Ivanova buvo \u012fkvepianti patirtis. \u201eJos energija nepaprasta! Ji atvira, protinga ir \u017eino, ko nori. Mums patinka daugyb\u0117 t\u0173 pa\u010di\u0173 dalyk\u0173 ir visas k\u016brybos procesas vyst\u0117si labai nat\u016braliai.\u201c", " "], "date": ["2017 m. kovo 24 d. 20:39"], "id": "74158448"},
{"url": "http://www.delfi.lt/veidai/muzika/klaipedoje-nuaidejo-sausakimsas-lilo-ir-innomine-koncertas.d?id=74164330", "title": ["Klaip\u0117doje nuaid\u0117jo sausakim\u0161as Lilo ir Innomine koncertas"], "text": ["Industrin\u0117je \u201eSand\u0117lio No.74\u201c erdv\u0117je vyk\u0119s koncertas nepaliko abejing\u0173.", "Vakaro akimirkos \u2013 nuotrauk\u0173 galerijoje:"], "date": ["2017 m. kovo 25 d. 16:09"], "id": "74164330"},
{"url": "http://www.delfi.lt/veidai/muzika/r-kazlas-nesu-dainininkas-bet-dainuoju.d?id=74165174", "title": ["R. Kazlas: nesu dainininkas, bet dainuoju"], "text": ["R. Kazlo ir \"Pakeleivi\u0173\" koncertai vyks: kovo 26 d. \u2013 Kaune, 27 d. \u2013 Utenoje, baland\u017eio 6 d. \u2013 Vilniuje, 7 d. \u2013 \u0160iauliuose, 9 d. \u2013 Panev\u0117\u017eyje, 11 d. \u2013 Klaip\u0117doje, 12 d. \u2013 Alytuje, 13 d. \u2013 Marijampol\u0117je.", "\u201eDabar vykdome prevencin\u0119 program\u0105 prie\u0161 paty\u010dias, kad didieji miestai nesity\u010diot\u0173 i\u0161 ma\u017e\u0173j\u0173, kad va pas juos buvau, o pas jus \u2013 ne\u201c, \u2013 su Taurag\u0117s \u017ei\u016brovais sveikinosi Rolandas Kazlas. Pilnut\u0117l\u0117 sal\u0117 nuo pat pirm\u0173j\u0173 k\u016brini\u0173 j\u012f pasitiko garsiais plojimais.", "Publika i\u0161ties i\u0161siilgusi dainuojan\u010dio aktoriaus: Utenoje \u012f jo koncert\u0105 visi bilietai buvo parduoti dar likus daugiau nei dviems savait\u0117ms iki renginio. Ko gero, populiarumo paslaptis slypi tiek pa\u010dioje R. Kazlo asmenyb\u0117je, tiek nuotaikoje, kuri\u0105 jis sugeba savo koncertuose sukurti. Per dvi valandas \u017ei\u016brovai gauna ypa\u010d koncentruot\u0105 doz\u0119 kokybi\u0161kos muzikos, prasming\u0173 tekst\u0173, humoro ir taikli\u0173 pasteb\u0117jim\u0173.", "\u201eKaip skelbia reklama, \u201edydis yra svarbu\u201c, ta\u010diau praktika rodo, kad ir gyvumas vaidina ne paskutin\u012f vaidmen\u012f. Gyvo garso koncertai ma\u017eesn\u0117se erdv\u0117se turi sav\u0173 privalum\u0173, ypa\u010d pavasar\u012f \u2013 daugiau jaukumo, intymumo, garsas nesklinda bet kur, o tiesiai \u012f ausis, \u0161irdis\u201c, \u2013 sako R. Kazlas.", "Gyvo garso TOKIUOSE koncertuose skamba garsiausios albumo \u201eToks\u201c dainos: \u201eTrenktas\u201c, \u201eSapnai\u201c, \u201eNe\u017einomas kareivis\u201c, \u201e\u017dydinti bobut\u0117\u201c ir kt. Dain\u0173 muzik\u0105 ir \u017eod\u017eius suk\u016br\u0117 pats R. Kazlas. Ta\u010diau koncertuose galima i\u0161girsti ir dain\u0173, kurios niekur ne\u012fra\u0161ytos. Tarkim, daugelio itin m\u0117giam\u0105 \u201e\u0160ilel\u012f\u201c pagal Antano Baranausko \u017eod\u017eius ir \u201ePink Floyd\u201c muzik\u0105.", "\u201eKaman\u0117 pagal aerodinaminius d\u0117snius netur\u0117t\u0173 skristi, ta\u010diau ji j\u0173 ne\u017eino ir skrenda. Taip ir a\u0161: nesu dainininkas, bet dainuoju\u201c, \u2013 save vertina R. Kazlas.", "Jis visada labai d\u017eiaugiasi savo scenos bendra\u017eygiais, grupe \"Pakeleiviai\", kurioje groja: Andrius Daugirdas (bosin\u0117 gitara,vokalas), Jon\u0117 Dambrauskait\u0117 (klavi\u0161iniai,vokalas), Audrius Piragis (gitara), Dainius Did\u017eiulis (gitara), Laurynas \u010cekelis (klavi\u0161iniai, pu\u010diamieji,vokalas), \u017dydr\u016bnas Mock\u016bnas (perkusija), Martynas Luko\u0161evi\u010dius (mu\u0161amieji).", "Tie, kurie mano, kad R. Kazlo talentas tik linksminti \u017emones, labai klysta. R. Kazlas labai taikliai u\u017e\u010diuopia jautr\u0173 visuomen\u0117s puls\u0105. Tai, kas jaudina ir neramina \u017emones, jis sugeba nusakyti labai paprastai, ai\u0161kiai, pasitelk\u0119s savo genial\u0173 humoro jausm\u0105, poeto, muzikos poj\u016b\u010dio talent\u0105 ir puiki\u0173 muzikant\u0173 draugij\u0105.", "Tokio tobulo rimt\u0173 tem\u0173 ir i\u0161skirtinio humoro lydinio Lietuvos scenoje nebuvo niekada. R. Kazlas tarsi \u012fgud\u0119s \u017eonglierius tobulai i\u0161metantis ir pagaunantis skirtingas emocijas. Publika su malonumu pasiduoda \u0161iam \u017eaidimui: tai leipsta juokais, tai staiga surimt\u0117ja, tai v\u0117l linksminasi. Ir dauguma sako, kad po R. Kazlo koncert\u0173 i\u0161eina ne tik puikiai praleid\u0119 laik\u0105, bet ir tarsi gav\u0119 ka\u017ekoki\u0105 neap\u010diuopiam\u0105 dovan\u0105."], "date": ["2017 m. kovo 25 d. 21:10"], "id": "74165174"},
{"url": "http://www.delfi.lt/veidai/muzika/queens-of-roses-pristato-nauja-kurini-nebenorime-kurti-letu-liudnu-dainu.d?id=74174640", "title": ["\u201eQueens of Roses\u201c pristato nauj\u0105 k\u016brin\u012f: nebenorime kurti l\u0117t\u0173, li\u016bdn\u0173 dain\u0173"], "text": ["\u201eTurb\u016bt dabar i\u0161gyvename labai pozityv\u0173 laikotarp\u012f, kai nebenorime kurti l\u0117t\u0173, li\u016bdn\u0173 dain\u0173. O gal tiesiog labai pasiilgome vasaros! Naujus metus prad\u0117jome su smagi\u0105ja \u201cFisherman\u201d daina, pajaut\u0117me, kad gera nuotaika \u2013 u\u017ekre\u010diama, taigi kaip \u0161iuo metu jau\u010diam\u0117s \u2013 tokia muzika ir norime dalintis su savo klausytojais. Kokie vaizdai i\u0161kyla klausant dainos? Tikra vasara...\u0160okin\u0117ji per bangas, \u012fsimyli, \u010diuo\u017ei su mylimu \u017emogum sm\u0117liu nuo kop\u0173, \u0161oki iki pary\u010di\u0173 ir svarbiausia, d\u017eiaugiesi ir aplink matai laimingus \u017emones!\u201d, \u2013 prane\u0161ime spaudai su \u0161ypsena kalb\u0117jo \u201eQueens of Roses\u201c merginos.", "Atlik\u0117jos negaili pagyr\u0173 ir savo dainos autoriams Kasparui Meginiui ir Edgarui \u017daltauskui, kurie yra jaunosios kartos k\u016br\u0117jai, turintys puik\u0173 skon\u012f ir geros muzikos poj\u016bt\u012f.", "Merginos mano, kad su jomis dirbti n\u0117ra lengva, nes visos yra perfekcionist\u0117s ir turi tvirtas nuomones, ta\u010diau \u0161\u012f kart\u0105 visi\u0161kai pasitik\u0117jo savo nauj\u0105j\u0105 komanda ir nuo prad\u017ei\u0173 tik\u0117jo bendru rezultatu: \u201eSu vyrukais net nedr\u012fstam gin\u010dytis, nes esam tikros, kad jie \u017eino geriau. O tai - retas rei\u0161kinys. Ilgai ie\u0161kojome, kokia muzikos kryptis yra mums tinkama, kas gal\u0117t\u0173 atspind\u0117ti ne tik bals\u0173 galimybes, bet ir m\u016bs\u0173 b\u016bd\u0105. Ne paslaptis, kad galim gra\u017eiai padainuoti lyri\u0161kas, stiprias dainas, bet taip pat esam jaunos, smagios ir kartais lengvai i\u0161prot\u0117jusios\u201d.", "Dainos tekst\u0105 para\u0161\u0119s Vilius Popendikis puikiai sud\u0117jo pozityvi\u0105 dainos nuotaik\u0105 \u012f \u017eod\u017eius."], "date": ["2017 m. kovo 27 d. 12:43"], "id": "74174640"},
{"url": "http://www.delfi.lt/veidai/muzika/i-lietuva-atvyksta-australu-atlikejas-ry-x.d?id=74175454", "title": ["\u012e Lietuv\u0105 atvyksta austral\u0173 atlik\u0117jas RY X"], "text": ["Austral\u0173 muzikos prodiuseris ir atlik\u0117jas RY X, kurio tikrasis vardas - Ry Cumingas, visai ne naujokas muzikoje. Kai kam \u0161is barzdotas veidas pa\u017e\u012fstamas i\u0161 elektronin\u0117s muzikos grup\u0117s \u201eThe Acid\u201c, kai kam \u2013 i\u0161 dueto \u201eHowling\u201c. Nors Ry Cumingas turi ne vien\u0105 muzikos projekt\u0105, vard\u0105 ir etiket\u0119, RY X yra tikrasis jo atspindys. \u0160is neeilinis persona\u017eas derina gyv\u0105 ir eletronin\u0119 muzik\u0105. Jis taip pat yra \u012fvald\u0119s kone visus muzikos instrumentus.", "12 k\u016brini\u0173 album\u0105 \u201eDawn\u201c - labai asmeni\u0161kas, rafinuotas ir intymus \u012fra\u0161as. RY X suk\u016br\u0117 tilt\u0105 tarp dviej\u0173 i\u0161 pirmo \u017evilgsnio nederan\u010di\u0173 muzikos stili\u0173 \u2013 psych-folkas \u010dia mai\u0161omas su future r&b. RY X globoja \u017einoma brit\u0173 leidybin\u0117 kompanija \u201eInfectious Music\u201c, kurios klient\u0173 s\u0105ra\u0161e \u201eAlt-J\u201c, \u201eThese New Puritans\u201c, \u201eLocal Natives\u201c, \u201eWhite Lies\u201c ir kiti \u017einomi vardai. Joje pra\u0117jus\u012f pavasar\u012f ir buvo i\u0161leistas debiutinis RY X albumas.", "Paklaustas, kuris jo k\u016brinys jam pa\u010diam artimiausias, RY X ilgai negalvoj\u0119s pripa\u017eino, kad \u201eBerlin\u201c. Vien \u201eSpotify\u201c platformoje \u0161is \u012fra\u0161as perklausytas daugiau nei 46 milijonus kart\u0173. Dar 10 milijon\u0173 aki\u0173 i\u0161vydo intym\u0173 vaizdo klip\u0105, kuriame u\u017efiksuota ir jo buvusi mergina. \u012edomi detal\u0117 \u2013 hitas \u201eBerlin\u201c kaip ir dauguma albumo \u201eDown\u201c k\u016brini\u0173 buvo \u012fra\u0161ytas gyvai tik vienu bandymu. \u0160\u012f k\u016brin\u012f \u201eBBC Radio 1\u201d studijoje perdainavo \u201eGrammy\u201c laim\u0117tojas Samas Smithas. J\u012f taip pat savo reklamoje meistri\u0161kai panaudojo \u201eSony Bravia\u201c.", "Steve'as Reichas, Thomas Yorke'as i\u0161 \u201eRadiohead\u201c, Eddie Vedderis i\u0161 \u201ePearl Jam\u201c, Jonsi i\u0161 \u201eSigur Ros\u201c, Justinas Vernonas i\u0161 \u201eBon Iver\u201c, Bjork, Arthuras Russelas, D'Angelo, Donny Hathaway, \u201eNirvana\u201c ir kiti muzikos \u0161viesuoliai tur\u0117jo daugiausiai \u012ftakos RY X k\u016brybai. Kai kurie kritikai RY X vokalinius sugeb\u0117jimus lygina su Jameso Blake'o, Jeffo Buckley, Matto Corby, Anohni ir Arto Garfunkelio balsais.", "\u0160iandien RY X s\u0105skaitoje \u2013 leidiniai, minialbumai, kolaboracijos, remiksai, vaizdo klipai, garso takeliai, net nuosavas elektronin\u0117s muzikos festivalis \u201eSacret Ground\u201c, vykstantis netoli Vokietijos ir Lenkijos sienos. Jo k\u016bryb\u0105, id\u0117jas ir bals\u0105 pam\u0117go tokie pripa\u017einti vardai kaip Dixonas, Joris Voornas, Kaskade, Miloshas ar Robinas Hannibalas. RY X visai neseniai atkreip\u0117 ir Rihannos komandos d\u0117mes\u012f \u2013 JAV popmuzikos super\u017evaig\u017ed\u0117 australui pasi\u016bl\u0117 perdaryti jos hit\u0105 \u201eLove On The Brain\u201c. Jis taip pat ra\u0161\u0117 dainas Johnui Legendui ir Kelly Clarkson.", "Kadaise Ry Cumingas ap\u0161ild\u0117 \u201eMaroon 5\u201d koncert\u0173 tur\u0105 ir buvo laikomas austral\u0173 popmuzikos viltimi. Jis laim\u0117jo austral\u0173 muzikos apdovanojimus, peln\u0117 geriausios pop dainos ir geriausio naujoko titulus. Jis nesutiko su kompromisais ir nusprend\u0117 kurti sau, kad viskas b\u016bt\u0173 taip, kaip yra \u0161iandien. Tada ant scenos u\u017esilipo tikrasis Ry Cumingo a\u0161 \u2013 RY X.", "\u201e\u012esivaizduokite srauni\u0105 up\u0119. Tu gali j\u0105 apeiti, bet tau reikia pasirinkti tinkam\u0105 jos pus\u0119, kad gal\u0117tum jud\u0117ti \u012f priek\u012f. Kair\u0117je up\u0117s pus\u0117je tav\u0119s laukia menas, \u0161irdis ir k\u016brybos laisv\u0117, kitoje - sud\u0117tingas muzikos verslo voratinklis, \u0161ablonai ir pinigai. Kiekvienas tavo i\u0161tartas \u201etaip\u201c tave tempia \u017eemyn ta upe. Tokie k\u016br\u0117jai kaip \u201eBon Iver\u201c, Patti Smith, Bjork ar \u201eRadiohead\u201c pasirinko t\u0105 kit\u0105 ir teising\u0105 keli\u0105. A\u0161 tvirtai \u017einau, kurioje up\u0117s pus\u0117je esu dabar ir kur noriu \u017eygiuoti toliau\u201c, - viename interviu sak\u0117 \u201eRY X\u201c."], "date": ["2017 m. kovo 27 d. 14:05"], "id": "74175454"},
{"url": "http://www.delfi.lt/veidai/muzika/legendine-grupes-foje-daina-atgime-naujame-airijos-rezisieriaus-filme.d?id=74181248", "title": ["Legendin\u0117 grup\u0117s \u201eFoje\u201d daina atgim\u0117 naujame Airijos re\u017eisieriaus filme"], "text": ["Baland\u017eio m\u0117nes\u012f Jungtin\u0117je Karalyst\u0117je pasirodysianti re\u017eisieriaus Shane Europa mistin\u0117 juosta pasakoja skaud\u017eius vieni\u0161os moters i\u0161gyvenimus. K\u0119sdama tu\u0161tum\u0105, nerim\u0105 ir vienatv\u0119 ji laimi kov\u0105 prie\u0161 savi\u017eudyb\u0119 ir susiduria su savo pa\u010dios asmeniniais demonais, atsigr\u0119\u017eia \u012f savo vaikyst\u0119 ir ie\u0161ko atsakym\u0173 \u012f egzistencinius kasdienyb\u0117s klausimus.", "\u201ePernai Dubline prista\u010diau savi\u017eudybi\u0173 prevencijos iniciatyv\u0105 \u201eNebijok kalb\u0117ti\u201d. Jos metu susirinkusiems sudainavau dvi dainas \u2013 \u201eKitoks pasaulis\u201d ir \u201e", "\u201d. Pasibaigus pasirodymui prie man\u0119s pri\u0117jo \u017emogus ir prisipa\u017eino, jog pirmasis k\u016brinys jam taip \u012fstrigo, kad jis nor\u0117t\u0173 dain\u0105 panaudoti savo naujame trumpo metro filme\u201d, - pasakojo ", ".", "Atlik\u0117jas prisipa\u017eino, jog \u0161is pasi\u016blymas jam buvo itin netik\u0117tas, mat Jungtin\u0117s Karalyst\u0117s publikai lietuvi\u0161kai \u012fdainuotas k\u016brinys skamb\u0117s nesuprantamai. Ta\u010diau, pasak A. Mamontovo, re\u017eisierius nor\u0117jo b\u016btent lietuvi\u0161kosios \u201eKitokio pasaulio\u201d versijos.", "\u201eJau seniai nor\u0117jau dainai \u201eKitoks pasaulis\u201d suteikti kitok\u012f muzikin\u012f r\u016bb\u0105. Visada galvojau, kad ji tur\u0117t\u0173 gerai skamb\u0117ti synth pop \u017eanre. Tod\u0117l susidom\u0117jimas \u0161iuo k\u016briniu man buvo gera paskata. Pra\u0117jusi\u0173 met\u0173 ruden\u012f suk\u016briau nauj\u0105 dainos versij\u0105, kuri, kaip paai\u0161k\u0117jo v\u0117liau, puikiai tiko ir kino filmui\u201d, - pasakodamas dainos istorij\u0105 sak\u0117 prie\u0161 20 met\u0173 i\u0161siskyrusios grup\u0117s \u201eFoje\u201d lyderis.", "Filme skamb\u0117sianti nauja legendinio, daugiau kaip prie\u0161 30 m. para\u0161yto k\u016brinio versija netrukus bus pristatyta ir Lietuvoje.", "Daina \u201eKitoks pasaulis\u201d \u2013 vienas pirm\u0173j\u0173 Andriaus Mamontovo sukurt\u0173 k\u016brini\u0173. Dar 1985-aisiais para\u0161yta kompozicija \u2013 itin m\u0117gstama tiek grup\u0117s \u201eFoje\u201d, tiek ir solin\u0117s muzikanto k\u016brybos gerb\u0117j\u0173. \u0160i daina bus atlikta ir A. Mamontovo penkiasde\u0161imtme\u010dio pasirodyme gruod\u017eio 17 d. Vilniaus \u201eSiemens\u201d arenoje. Koncerte, \u012f kur\u012f jau i\u0161pirkti beveik visi bilietai, skamb\u0117s \u012fsimintiniausi soliniai atlik\u0117jo k\u016briniai ir grup\u0117s \u201eFoje\u201d gyvavimo metu sukurtos dainos.", "\u0160iuo metu parduodami jau paskutinieji bilietai \u012f Andriaus Mamontovo jubiliejin\u012f koncert\u0105 Vilniuje. Nuo baland\u017eio 1 d. bilietai brangs."], "date": ["2017 m. kovo 28 d. 08:54"], "id": "74181248"},
{"url": "http://www.delfi.lt/veidai/muzika/alice-way-apie-su-leonu-somovu-irasyta-albuma-norejau-papasakoti-didele-dali-savo-istorijos.d?id=74181310", "title": ["Alice Way apie su Leonu Somovu \u012fra\u0161yt\u0105 album\u0105: nor\u0117jau papasakoti didel\u0119 dal\u012f savo istorijos"], "text": ["\u201eSunku b\u016bt\u0173 nusakyti albumo \u017eanr\u0105, kadangi jis labai spalvingas, ta\u010diau jei labai reik\u0117t\u0173, \u201eRoots\u201c patapin\u010diau \u012f electro pop kategorij\u0105,\u201c \u2013 pasakojo Alice Way.", "\u201eAlbumo pavadinimas (roots lietuvi\u0161kai rei\u0161kia \u0161aknys \u2013 aut. past.), labai daug pasako apie tai, k\u0105 man rei\u0161kia tos devynios dainos, kurios yra jame. Kurdami album\u0105, su Leonu ie\u0161kojome naujo skambesio, skambesio, kuris gal\u0117t\u0173 sutalpinti tai, k\u0105 nor\u0117jau papasakoti. O papasakoti nor\u0117jau didel\u0119 dal\u012f savo istorijos: d\u017eiaugsm\u0105, ilges\u012f, dramati\u0161kas ir romanti\u0161kas meil\u0117s istorijas. Nors dainos, skamba\u010dios albume ir n\u0117ra pirmosios kurias suk\u016briau, bet jos kalba apie dalykus, apie kuriuos anks\u010diau nekalb\u0117jau \u2013 nebuvau tam pasiruo\u0161usi, neradau \u017eod\u017ei\u0173. \u201eRoots\u201c, nors ir tur\u0117t\u0173 nustebinti ir prad\u017eiuginti kokybe, visgi yra pilnas gyvyb\u0117s ir ma\u017e\u0173 smulkmen\u0173, kurios perteikia \u017emogi\u0161k\u0105 netobulum\u0105.\u201c \u2013 kalb\u0117jo atlik\u0117ja. \u2013 \u201ePrie albumo prisd\u0117jo ir garsus trimitininkas Mindaugas Vadoklis, kurio fantasti\u0161kas skambesys \u012fne\u0161\u0117 \u012f elektronik\u0105 unikali\u0173 spalv\u0173. Esu d\u0117kinga jam u\u017e nuostabias improvizacijas, be kuri\u0173 dainos neb\u016bt\u0173 tur\u0117jusios to jautrumo, kur\u012f dabar turi. Tas jautrumas ir yra tai, kas \u0161iame albume, manau, pad\u0117s kiekvienam atrasti save.\u201c"], "date": ["2017 m. kovo 28 d. 09:08"], "id": "74181310"},
{"url": "http://www.delfi.lt/veidai/muzika/sel-atskleidzia-koziri-koncerte-klaipedoje-stoves-8-aukstu-namo-dydzio-scena-robotas.d?id=74181664", "title": ["SEL atskleid\u017eia kozir\u012f: koncerte Klaip\u0117doje stov\u0117s 8 auk\u0161t\u0173 namo dyd\u017eio scena-robotas"], "text": ["SEL lyderis E.Drag\u016bnas toliau kelia pramog\u0173 pasaulio kartel\u0119 auk\u0161tyn. Prie\u0161 kelis metus grandiozinius an\u0161laginius koncertus reng\u0119s atlik\u0117jas investavo \u0161imtus t\u016bkstan\u010di\u0173, kad savo gerb\u0117jams surengt\u0173 nepamir\u0161tam\u0105 \u0161ou.", "Dabar Egidijus pranoks pats save.", "\u201eKlaip\u0117doje laukia i\u0161skirtinis \u0161ou, dalinuosi pirm\u0105ja vizualizacija, kurioje galima matyti scen\u0105. Ji bus Klaip\u0117dos vasaros estradoje, liepos 8 dien\u0105\u201c, - sak\u0117 E.Drag\u016bnas.", "Pasak bene did\u017eiausios Lietuvos muzikos \u017evaig\u017ed\u0117s, unikal\u0173 scenin\u012f sprendim\u0105 jis gerb\u0117jams pristatyti nor\u0117jo jau seniai. \u0160\u012fmet jis pagaliau gali tai padaryti. \u0160i\u0173 met\u0173 \u0161ou i\u0161siskirs ir sceniniu sprendimu, ir muzikos skambesiu \u2013 bus grojami ne tik geriausi SEL hitai, bet ir nauji k\u016briniai.", "\u201eScena bus kaip 8 auk\u0161t\u0173 dyd\u017eio robotas. Toks dar nestov\u0117jo nei Lietuvoje, nei u\u017e jos rib\u0173\u201c, - intrigavo E. Drag\u016bnas.", "SEL \u0161ou Klaip\u0117doje gal\u0117s i\u0161vysti tik ribotas skai\u010dius \u017emoni\u0173, tod\u0117l norintys tapti unikalaus koncerto liudininkais tur\u0117t\u0173 paskub\u0117ti. Beje, E. Drag\u016bnas i\u0161lieka i\u0161tikimas savo tradicijai ir dal\u012f biliet\u0173 padovanos vaikams, kurie neturi galimyb\u0117s lankytis tokiuose \u0161ou."], "date": ["2017 m. kovo 28 d. 09:47"], "id": "74181664"},
{"url": "http://www.delfi.lt/veidai/muzika/naujausia-e-jennings-daina-black-is-the-colour-pasieke-net-ir-naujaja-zelandija.d?id=74184552", "title": ["Naujausia E. Jennings daina \u201eBlack is the Colour\u201c pasiek\u0117 net ir Nauj\u0105j\u0105 Zelandij\u0105"], "text": ["Atlik\u0117ja d\u017eiaugiasi ir neslepia, kad tai yra viena gra\u017eiausi\u0173 jos gird\u0117t\u0173 dain\u0173 su neeiline istorija, tad \u017einojo, kad ir klausytojai neliks abejingi. \u0160i daina taip pat ypatinga tuo, kad buvo skirta pamin\u0117ti ypating\u0105 Ericos ir Jurgio Did\u017eiulio sukakt\u012f. Naujosios Zelandijos \u201eWest Coast Radio\u201c stotis buvo taip su\u017eav\u0117ta, kad \u012ftrauk\u0117 k\u016brin\u012f \u012f grojamiausi\u0173 dain\u0173 40-tuk\u0105.", "\u201eEsu kiek nustebusi, kad kelt\u0173 melodij\u0173 turinti daina pasiek\u0117 ir su\u017eav\u0117jo tokias \u0161alis, kaip Nauj\u0105j\u0105 Zelandij\u0105 ar Singap\u016br\u0105, kur kult\u016bros elementai tokie skirtingi! Man pa\u010diai ji \u2013 labai artima, tod\u0117l dainos s\u0117km\u0117 u\u017esienyje man eilin\u012f syk\u012f \u012frod\u0117, kad muzikos neriboja \u0161ali\u0173 sienos, ji laisva ir vienija \u017emones, kad ir kokiam pasaulio kampe jie gyvent\u0173. Pana\u0161aus skambesio k\u016brini\u0173 atsiras ir naujausiame albume, kur\u012f planuoju pristatyti dar \u0161iais metais\u201c, \u2013 apie savo planus trumpai u\u017esimena Erica.", "Atlik\u0117jai \u0161ie metai ne tik s\u0117kmingi, bet ir stebuklingi \u2013 ji laukiasi tre\u010dio vaikelio ir prie\u0161 i\u0161einant \u012f motinyst\u0117s atostogas visus kvie\u010dia \u012f savo paskutiniuosius koncertus gyvai paklausyti jau klausytoj\u0173 pam\u0117gt\u0173 k\u016brini\u0173 bei naujos k\u016brybos.", "Koncertai vyks baland\u017eio 18 d. Klaip\u0117doje, Klaip\u0117dos Dramos teatre ir baland\u017eio 19 d. Vilniuje, \u0160v.Kotrynos ba\u017eny\u010dioje."], "date": ["2017 m. kovo 28 d. 12:09"], "id": "74184552"},
{"url": "http://www.delfi.lt/veidai/muzika/pavasarine-bix-dovana-gerbejams-su-j-arlauskaite-jazzu-irasyta-daina-muse.d?id=74193170", "title": ["Pavasarin\u0117 \u201eBIX\u201c dovana gerb\u0117jams \u2013 su J. Arlauskaite-Jazzu \u012fra\u0161yta daina \u201eMus\u0117\u201c"], "text": ["\u201e\u0160i daina i\u0161 albumo \u201eAkli kariai\u201c yra ypatinga. Kaip mus\u0117s pavasar\u012f atgyja, taip \u0161i daina primena, kad mes \u010dia gyvename ir turime daug klausim\u0173. \u012era\u0161o darbai vyko labai skland\u017eiai, juk susirinko tikri scenos profesionalai. \u012era\u0161\u0117me de\u0161imt dainos versij\u0173 ir pasirinkome pa\u010di\u0105 geriausi\u0105. K\u016brinys pilnas gili\u0173 egzistencini\u0173 \u017emogaus i\u0161gyvenim\u0173, o Just\u0117 \u201eMusei\u201c suteik\u0117 dar gilesn\u012f gyl\u012f, daugiau erdv\u0117s apm\u0105stymams\u201c, \u2013 prane\u0161ime spaudai bendradarbiavimu d\u017eiaugiasi S. Urbonavi\u010dius-Samas.", "Ne k\u0105 ma\u017eiau bendru darbu d\u017eiaugiasi ir J. Arlauskait\u0117-Jazzu, kuri grup\u0119 \u201eBIX\u201c vadina gyvomis legendomis, nepamir\u0161tamais pankais ir rokeriais. Ta\u010diau tuo pa\u010diu daininink\u0117 \u012fvardija juos filosofi\u0161kais ir jautriais. Atlik\u0117ja su grup\u0117s lyderiu S. Urbonavi\u010diumi-Samu yra artimi draugai, tad praleisti progos kartu \u012fra\u0161yti dain\u0105 ji negal\u0117jo. \u201eTaip man visi\u0161kai naujas \u017eanras, tod\u0117l ne\u017einojau, kaip pavyks pritapti. Sprend\u017eiant i\u0161 \u017emoni\u0173, kurie jau i\u0161girdo dain\u0105, viskas pavyko puikiai. Tikriausiai, jei sutari su \u017emogumi gyvenime, sutarsi ir muzikoje. Smagu, kad tokio skirtingo \u017eanro atlik\u0117jai surado save \u201eMus\u0117je\u201c, \u2013 sako daininink\u0117.", "J. Arlauskait\u0117-Jazzu atskleid\u0117, kad naujai atgimusi\u0105 dain\u0105 pavyko \u012fra\u0161yti prie\u0161 tai i\u0161 anksto kartu net nerepetavus. Dainos ir klipo gimimas vyko komplekse \u201einTegra House\u201c. \u201eTai yra gyvas \u012fra\u0161as, daina skamba labai eksperimenti\u0161kai ir tas man labai patinka. Mes sus\u0117dome ir dainavome, pasidav\u0117me muzikai. Klipo filmavimas vyko energeti\u0161kai ne\u012fprastoje vietoje. \u012e kambar\u012f-studij\u0105 galima u\u017eeiti tik be bat\u0173. Ta ne\u012fprasta atmosfera yra juntama ir klipe. Ji \u0161iek tiek melancholi\u0161ka, labai artima\u201c, \u2013 \u012fsp\u016bd\u017eiais dalinosi J. Arlauskait\u0117-Jazzu.", "Jau lapkri\u010dio m\u0117nes\u012f grup\u0117 \u201eBIX\u201c pakvies savo gerb\u0117jus \u012f trisde\u0161imtme\u010dio koncert\u0105 #XXX. \u201eSiemens\u201c arenoje skamb\u0117s 30 geriausi\u0173 BIX dain\u0173, kurioms nebaisus b\u0117gantis laikas \u2013 jos gyvena gerb\u0117j\u0173 \u0161irdyse ir Lietuvos muzikos istorijoje. Klausytoj\u0173 laukia nepamir\u0161tamos emocijos, energija ir j\u0117ga, kurios grup\u0117 niekada nepritr\u016bksta. \u201eNor\u0117dami tinkamai at\u0161v\u0119sti solid\u0173 jubiliej\u0173, savo gerb\u0117jus vis nud\u017eiuginsime legendines dainas prikeldami naujam gyvenimui. Galiu atskleisti, jog planuojame \u012fra\u0161yti duetus su ry\u0161kiausiomis Lietuvos muzikos \u017evaig\u017ed\u0117mis\u201c, \u2013 scenos planais dalinasi roko veteranas S. Urbonavi\u010dius-Samas.", "Istorinis muzikinis trileris \u2013 taip b\u016bt\u0173 galima pavadinti jau ruden\u012f BIX gerb\u0117j\u0173 laukiant\u012f i\u0161skirtin\u012f ir nepakartojam\u0105 koncert\u0105 #XXX.", "Trys grup\u0117s de\u0161imtme\u010diai prab\u0117gs trijose arenos scenose.", "\u201eSavo gerb\u0117jams ruo\u0161iame neeilin\u012f \u0161ou \u2013 muzikos, \u0161viesos ir vaizdo efekt\u0173 bomb\u0105. Tie, kurie lankosi \u201eBIX\u201c koncertuose, \u017eino, kaip mes mokame susprogdinti atmosfer\u0105. \u0160is trisde\u0161imtme\u010diui skirtas koncertas bus ypatingas. Kvie\u010diame visus, kurie mus myli, ir tuos, kurie nemyli. Tuos, kurie m\u016bs\u0173 klauso nuo pat pirm\u0173 dain\u0173, ir tuos, kurie mus atrado po naujojo albumo BIX-RAY\u201c , \u2013 sako grup\u0117s lyderis S. Urbonavi\u010dius-Samas."], "date": ["2017 m. kovo 29 d. 09:38"], "id": "74193170"},
{"url": "http://www.delfi.lt/veidai/muzika/i-lietuva-atvykstantis-a-clareas-buves-a-winehouse-mylimasis-atstumes-beyonce.d?id=74194340", "title": ["\u012e Lietuv\u0105 atvykstantis A. Clare'as \u2013 buv\u0119s A. Winehouse mylimasis, atst\u016bm\u0119s Beyonce"], "text": ["Pasak organizatori\u0173 prane\u0161imo spaudai, Londone gimusio, bet \u0161iuo metu Izraelyje gyvenan\u010dio menininko biografija \u2013 itin spalvinga. Jo muzika skamba populiariausiose radijo stotyse, ta\u010diau jis pats privengia pramog\u0173 pasaulio vakar\u0117li\u0173. Vietoj pasilinksminim\u0173 ir \u0161\u0117lioni\u0173 Alexas Clare'as renkasi \u017eyd\u0173 religini\u0173 tekst\u0173 studijas. Melomanams jis gerai \u017einomas nuo Tokijo iki Niujorko, ta\u010diau pats \u012f savo populiarum\u0105 \u017ei\u016bri su humoru.", "Be to, jo atliekamos muzikos visi\u0161kai ne\u012fmanoma apibr\u0117\u017eti ar konkre\u010diai apib\u016bdinti. Nuo dabstepo iki alternatyvaus roko, nuo soulo iki \u201er'n'b\u201c - 31-eri\u0173 dainininkas aistringai nardo po skirtingus muzikos \u017eanrus, kurdamas su niekuo nepalyginam\u0105 muzik\u0105.", "2011-aisiais jis debiutavo albumu \u201eThe Lateness Of The Hour\u201c, kuris \u0161ov\u0117 tiesiai \u012f Did\u017eiosios Britanijos populiariausi\u0173j\u0173 dvide\u0161imtuk\u0105, o Vokietijoje \u2013 \u012f de\u0161imtuk\u0105. Album\u0105 prodiusavo \u0161oki\u0173 muzikos sunkiasvoriai \u201eMajor Lazer\u201c.", "2014-aisiais Alexas i\u0161leido antr\u0105j\u012f album\u0105 \u201eThree Hearts\u201c, o 2016-\u0173j\u0173 ruden\u012f \u2013 tre\u010di\u0105j\u012f \u201eTail Of Lions\u201c. Vis\u0173 j\u0173 geriausius k\u016brinius bus galima i\u0161girsti Vilniuje.", "\u017dinia, kad Alexas Clare'as atvyksta \u012f Vilni\u0173, socialiniuose tinkluose i\u0161judino ir Lietuvos muzikos pasaulio atstovus \u2013 tarp j\u0173 \u017einom\u0105 daininink\u0119 Giedr\u0119 Kil\u010diauskien\u0119, kuri pasteb\u0117jo, kad \u0161io brito muzikos skambesys jai kiek primena kultin\u0117s lietuvi\u0173 grup\u0117s \u201eEmpti\u201c.", "Art\u0117jant dainininko vizitui, si\u016blome susipa\u017einti su penkiais \u012fdomiais faktais apie j\u012f.", "Jo hit\u0105 \u201eToo Close\u201c i\u0161garsino interneto nar\u0161ykl\u0117s reklama. Daina pirm\u0105 syk\u012f buvo i\u0161leista dar 2011-aisiais, ta\u010diau nesulauk\u0117 jokio d\u0117mesio \u2013 dainininkas net buvo priverstas susirasti darb\u0105 ir tapti nekilnojamojo turto agentu. Viskas apsivert\u0117 auk\u0161tyn kojom, kai k\u016brinys buvo parinktas \u201eMicrosoft\u201c interneto nar\u0161ykl\u0117s \u201eInternet Explorer 9\u201c reklamos klipui. Daina akimirksni\u0173 i\u0161gars\u0117jo, pasiek\u0117 pirm\u0105j\u0105 viet\u0105 Vokietijos, ketvirt\u0105j\u0105 \u2013 Did\u017eiosios Britanijos \u201etopuose\u201c, atv\u0117r\u0117 Alexui Clare'ui duris ir \u012f JAV eter\u012f, kur \u201eToo Close\u201c tapo populiariausiu savait\u0117s alternatyvios muzikos k\u016briniu. 2013-aisiais daina buvo nominuota Brit\u0173 muzikos apdovanojimui.", "Alexo Clare'o muzikinis klipas \u201eToo Close\u201c:", "Izraelyje jis apsigyveno d\u0117l tik\u0117jimo. Nors augo nereligingoje \u0161eimoje, pra\u0117jusio de\u0161imtme\u010dio viduryje Alexas pri\u0117m\u0117 judaizm\u0105 ir grie\u017etai laikosi savo tik\u0117jimo taisykli\u0173. Pavyzd\u017eiui, dainininkas nekeliauja ir nekoncertuoja per religines \u017eyd\u0173 ortodoks\u0173 \u0161ventes, taip pat \u2013 per \u0160ab\u0105 (nuo penktadienio saul\u0117lyd\u017eio iki \u0161e\u0161tadienio vakaro). Gastroli\u0173 metu jis studijuoja Talmud\u0105 (religinius ra\u0161tus), valgo tik ko\u0161erin\u012f maist\u0105.", "Jo balsas skamba grup\u0117s \u201eRudimental\u201c hituose. \u0160ioms brit\u0173 \u017evaig\u017ed\u0117ms Alexas Clare'as pad\u0117jo \u012fra\u0161yti net du debiutinio albumo \u201eHome\u201c k\u016brinius - \u201eNot Giving In\u201c (kuriame skamb\u0117jo ir populiariojo dainininko Johno Newmano balsas) ir \u201eGive You Up\u201c. Ypa\u010d i\u0161populiar\u0117jo daina \u201eNot Giving In\u201c - pasiek\u0117 Did\u017eiosios Britanijos \u201eTop 20\u201c, buvo panaudota keliuose filmuose ir \u201eMercedes-Benz\u201c reklamos klipe.", "\u201eRudimental\u201c su Alexu Clare'u ir Johnu Newmanu - \u201eNot Giving In\u201c:", "Meil\u0117s ry\u0161ys j\u012f siejo su Amy Winehouse. Alexo ir tragi\u0161ko likimo daininink\u0117s romanas u\u017esimezg\u0117 2006-aisiais, kai jis dar nebuvo \u017einomas atlik\u0117jas ir dirbo Amy pam\u0117gtame Londono bare \u201eHawley Arms\u201c. Poros romanti\u0161ki santykiai truko ma\u017eiau nei metus, tada Amy sugr\u012f\u017eo pas buvus\u012f savo mylim\u0105j\u012f Blake'\u0105 Fielder\u012f-Civil\u0105. Alexas Clare'as v\u0117liau nesl\u0117p\u0117, kad Amy Winehouse sudau\u017e\u0117 jo \u0161ird\u012f \u2013 \u017einiasklaidai jis atskleid\u0117 ir tai, kad daininink\u0117 m\u0117go netik\u0117t\u0105, laukin\u012f seks\u0105 ne\u012fprastose vietose. Tiesa, pastaruoju metu dainininkas \u0161i\u0173 santyki\u0173 nebekomentuoja.", "Jo muzika \u017eavisi Adele ir Beyonce. Populiarioji brit\u0173 daininink\u0117 Adele ne syk\u012f vie\u0161ai sak\u0117 komplimentus Alexo k\u016brybai ir net kviet\u0117 j\u012f \u201eap\u0161ildyti\u201c savo koncertus (dainininkui teko atsisakyti d\u0117l didelio u\u017eimtumo). JAV super\u017evaig\u017ed\u0117 Beyonce taip susi\u017eav\u0117jo Alexo talentu, kad net nor\u0117jo \u012fra\u0161yti jo sukurt\u0105 dain\u0105 \u201eRelax My Beloved\u201c. \u201ePasielgiau kaip idiotas ir atsisakiau. Jei Beyonce ateityje nor\u0117t\u0173, kad para\u0161y\u010diau jai dain\u0105, \u017einoma, tai padary\u010diau\u201c, - v\u0117liau pasakojo atlik\u0117jas.", "Daina \u201eRelax My Beloved\u201c, kuri\u0105 Alexas pasiliko sau:", "Pirm\u0105 syk\u012f \u012f Lietuv\u0105 atvykstan\u010dio Alexo Clare'o vizit\u0105 rengia agent\u016bra \u201eFORS Event\u201c, m\u016bs\u0173 \u0161alies auditorijai jau surengusi Ane Brun, \u201eThe Tiger Lillies\u201c, \u201eThe Temper Trap\u201c ir kit\u0173 \u017einom\u0173 u\u017esienio atlik\u0117j\u0173 pasirodymus, o \u0161i\u0105 vasar\u0105 jau antr\u0105 syk\u012f pakviesianti \u012f Vilniaus LDK Valdov\u0173 r\u016bm\u0173 kieme vyksiant\u012f festival\u012f \u201eMidsummer Vilnius\u201c."], "date": ["2017 m. kovo 29 d. 10:37"], "id": "74194340"},
{"url": "http://www.delfi.lt/veidai/muzika/vasaros-ikarstyje-palangoje-legendines-roko-grupes-smokie-koncertas.d?id=74194970", "title": ["Vasaros \u012fkar\u0161tyje Palangoje - legendin\u0117s roko grup\u0117s \u201eSmokie\u201c koncertas"], "text": ["Milijonus gerb\u0117j\u0173 visame pasaulyje turinti grup\u0117 \u201eSmokie\u201c savo gyvavimo laikotarp\u012f skai\u010diuoja nuo 1964 m. pavasario. Did\u017eiojoje Britanijoje, Bredfordo mieste susib\u016brusi\u0173 trij\u0173 atlik\u0117j\u0173 \u2013 Terry Uttley, Alano Silsono ir Chriso Normano kompanija svajojo kurti, dainuoti, tapti tikrais roko muzikos gerb\u0117j\u0173 \u0161ird\u017ei\u0173 \u0117dikais ir b\u016bti \u017einomais visame pasaulyje. Jaunatvi\u0161ka energija ir maksimalizmu spinduliavusius rokerius pasteb\u0117jo ir po savo sparnu priglaud\u0117 prodiuseriai ir dain\u0173 autoriai Nicky Chinnas ir Mike\u2018as Chapmanas.", "Tuomet ver\u017elioji trijul\u0117 pasivadino \u201eThe Elizabethans\u201c vardu, tiesa, tai truko neilgai. Pasira\u0161iusi kontrakt\u0105 su kompanija \u201eRCA\u201c, grup\u0117 pakeit\u0117 pavadinim\u0105 \u012f nauj\u0105 \u2013 \u201eKindness\u201c ir \u012fra\u0161\u0117 pirm\u0105j\u0105 dain\u0105 \u201eLight of Love\u201c.", "Nuo 1974 m., kuomet naujojo grup\u0117s vadybininko Billo Hurley d\u0117ka buvo \u012fra\u0161ytas pirmasis grup\u0117s albumas \u201ePass it Around\u201c, pap\u016bt\u0117 palank\u016bs permain\u0173 v\u0117jai. Teigiam\u0173 poky\u010di\u0173 past\u016bm\u0117t\u0105 grup\u0119 visi prad\u0117jo pa\u017einti i\u0161 naujo.", "B\u016btent nuo \u0161io laikotarpio visuomen\u0117je buvo pla\u010diai prad\u0117tas linksniuoti \u201eSmokie\u201c vardas. Antroji ir kur kas didesn\u0117 populiarumo banga Did\u017eiojoje Britanijoje bei dalyje Europos \u0161ali\u0173 nuvilnijo i\u0161leidus didesnio a\u017eiota\u017eo sulaukus\u012f antr\u0105j\u012f album\u0105 \u201eChanging All The Time\u201c. Roko muzikos gerb\u0117jai \u0117jo i\u0161 proto d\u0117l toki\u0173 hit\u0173 kaip \u201eIf You Think You Know How to Love Me\u201c ir \u201eDon't Play Your Rock And Roll To Me\u201c.", "Did\u017eiausi\u0105 \u0161lov\u0117s laikotarp\u012f \u201eSmokie\u201c pajuto 1976 m. pabaigoje, kai Jungtin\u0117se Amerikos Valstijose \u012fra\u0161\u0117 tre\u010di\u0105j\u012f album\u0105 \u201eMidnight Cafe\u201c.", "Album\u0105 pristatantis k\u016brinys \u201eLiving Next Door To Alice\u201c \u017eaibi\u0161ku grei\u010diu tapo bene populiariausiu hitu visame pasaulyje. Muzikos myl\u0117tojai tiesiog \u0161lav\u0117 bilietus \u012f visus \u201eSmokie\u201c koncertus, o grup\u0117 i\u0161gyveno aukso am\u017ei\u0173.", "\u0160iuo metu grup\u0117s \u201eSmokie\u201c penketuk\u0105 sudaro Terry Uttley, Martinas Bullardas, Steve\u2018as Pinnellis, Mike\u2018as Craftas ir Mickas McConellas. Nors atlik\u0117jai jau nebe jaunuoliai, bet j\u0173 \u0161irdys vis dar plaka roko ritmu, o u\u017edegantys ritmai visus muzikos myl\u0117tojus priver\u010dia dainuoti vienu balsu."], "date": ["2017 m. kovo 29 d. 11:04"], "id": "74194970"},
{"url": "http://www.delfi.lt/veidai/muzika/i-vilniu-atvykstanti-gitariste-l-stern-apie-sviesiaplauke-afrikoje-ir-garsu-vyra.d?id=74197274", "title": ["\u012e Vilni\u0173 atvykstanti gitarist\u0117 L. Stern - apie \u0161viesiaplauk\u0119 Afrikoje ir gars\u0173 vyr\u0105"], "text": ["- B\u016btent! Pasaulis vis dar teb\u0117ra \u012fdomus, o a\u0161 \u2013 smalsesn\u0117 nei bet kada! Kiekviena \u0161alis turi gausyb\u0119 dain\u0173 ir pasakojim\u0173, i\u0161 kuri\u0173 i\u0161austas turtingo ra\u0161to gobelenas. Man patinka j\u012f studijuoti, norisi tai i\u0161saugoti. Niekada nesiliausiu steb\u0117tis, kaip \u017emon\u0117s i\u0161 visi\u0161kai skirting\u0173 kra\u0161t\u0173, i\u0161 savo unikalios aplinkos, gali taip artimai bendrauti per men\u0105.", "\u012e Europ\u0105 atvykstu keliskart metuose. Vis dar jau\u010diu, kad \u010dia \u2013 mano namai. Bet lygiai taip pat gerai jau\u010diuosi Amerikoje. Netgi Afrikoje ir Indijoje esu lyg namie, nes ten praleidau labai daug laiko.", "- Ties\u0105 sakant, taip, tai buvo gana netipi\u0161ka \u2013 moteris su elektrine gitara. Tur\u0117jau ne tiek ir daug pavyzd\u017ei\u0173, kuriais gal\u0117\u010diau ir nor\u0117\u010diau sekti. Sister Rosetta Tharpe \u2013 rokenrolo krik\u0161tamot\u0117, legendin\u0117 d\u017eiazo gitarist\u0117 Emily Remler ar Monnette Sudler, \u2013 jos stipriai \u012fkv\u0117p\u0117.", "Pamenu vien\u0105 garso patikrinim\u0105 prie\u0161 koncert\u0105 Italijoje. Garsistas labai precizi\u0161kai r\u016bpinosi mano balso skambesiu, tur\u0117jau jam ilgai kalb\u0117ti \u012f mikrofon\u0105, kuris man \u0161iaip jau ma\u017eiausiai r\u016bp\u0117jo. Galiausiai pasakiau tam technikui: \u201e\u017dinai, man jo reik\u0117s tik tam, kad pasaky\u010diau \u201elabas\u201c ir \u201eviso gero\u201c, pristaty\u010diau dainas ir grup\u0119. Gal\u0117si lengvai sureguliuoti aid\u0105, prisiekiu \u2013 daug nekalb\u0117siu.\u201c Jis pa\u017evelg\u0117 \u012f mane gerokai sutrik\u0119s. \u201eO dabar patikrinkime gitaros skamb\u0117jim\u0105\u201c, \u2013 pasakiau. Ir u\u017egrojau. Jis buvo apstulb\u0119s. Ko gero, jam tai buvo pirmas kartas su moterimi gitariste (juokiasi).", "Jei atvirai, buvo laikas, kai net lioviausi dainuoti, nes visiems atrod\u0117, kad tarsi privalau tai daryti, o a\u0161 nor\u0117jau b\u016bti tiesiog gitariste. Bet a\u0161 m\u0117gstu dainuoti, tod\u0117l po 9 ar 10 solo albumo, v\u0117l pama\u017e\u0117l u\u017edainavau, ir visiems tai patiko.", "Bet i\u0161 ties\u0173, laikai gerokai pasikeit\u0117. Dabar yra daugyb\u0117 puiki\u0173 gitaris\u010di\u0173. Vienas baland\u017eio m\u0117nesio gitarist\u0173 \u017eurnalas paskelbs 50 geriausi\u0173, ir redaktorius man prisipa\u017eino, kad jiems buvo klaikiai sunku i\u0161rinkti penkias de\u0161imtis i\u0161 \u0161imto!", "Visi sako, kad d\u017eiazas at\u0117jo i\u0161 Afrikos, tiksliau \u2013 d\u017eiazo jausmas, svingas \u2013 tie dalykai, kuriuos sunku nupasakoti, bet klausydamiesi j\u0173 jau\u010diam\u0117s nuostabiai. Taigi, kai pagaliau sulaukiau kvietimo pagroti Afrikoje, Malio festivalyje dykumoje, nekantravau tai patirti.", "Koled\u017ee a\u0161 studijavau perkusij\u0105 ir klausiausi daugyb\u0117s nuostabi\u0173 Afrikos muzikant\u0173, toki\u0173 kaip Salifas Keita, Youssou N\u2019Dour ir Oumou Sangare, bet kai atsid\u016briau ten pati, patyriau nepaai\u0161kinam\u0105 magij\u0105. Pirmiausia, sutikau \u017emoni\u0173, kurie teig\u0117, kad a\u0161 labai gerai valdau afrikieti\u0161k\u0105 gitar\u0105, nors a\u0161 tiesiog grojau bliuz\u0105. V\u0117liau, kai daug i\u0161mokau i\u0161 vis\u0173 t\u0173 puiki\u0173 afrikie\u010di\u0173 muzikant\u0173, su kuriais man teko garb\u0117 groti, perpratau, kaip i\u0161 ties\u0173 skamba originalios bliuzo dainos, ir tuomet suvokiau, kas taip giliai gl\u016bdi d\u017eiaze.", "\u017di\u016br\u0117dami \u012f mane afrikie\u010diai nesl\u0117p\u0117 nuostabos. Turb\u016bt daugelis j\u0173 man\u0117, kad esu albinos\u0117, juo labiau, kad grojau su Salifu Keita, kuris yra kaip tik toks.", "- A\u0161 studijavau kin\u0105, gilinausi \u012f film\u0173 muzik\u0105. Fantastinis laikas! Mes per\u017ei\u016br\u0117jome vis\u0105 Amerikos kino klasik\u0105, analizavome j\u0105, vertinome muzikos \u012ftak\u0105 filmams. Mano m\u0117gstamiausias kompozitorius buvo Bernardas Herrmannas, kuris ra\u0161\u0117 muzik\u0105 Alfredo Hitchcocko filmams, ir Ennio Morricone, suk\u016br\u0119s vis\u0105 vestern\u0173 muzikos istorij\u0105. Mes, studentai, ir patys kas savait\u0119 \u012fra\u0161in\u0117davome savo kompozicijas.", "Buvome apsvaig\u0119 nuo emocij\u0173, gilinom\u0117s, kaip per muzik\u0105 meil\u0117s scenas paversti dar jausmingesn\u0117mis, o nu\u017eudymo epizoduose dar labiau i\u0161g\u0105sdinti. Tai sustygavo mano muzik\u0105. Be to, likimas man padovanojo daugyb\u0119 puiki\u0173 mokytoj\u0173. Sudarydama j\u0173 s\u0105ra\u0161\u0105 prira\u0161y\u010diau daug lap\u0173.", "- Mano vyras Mike\u2019as yra neprilygstamas gitaristas, a\u0161 jo did\u017eiul\u0117 gerb\u0117ja. Ta\u010diau kad ir kaip b\u016bt\u0173, mudu grojame visi\u0161kai skirting\u0105 muzik\u0105, kiekvienas turime savo m\u0117giam\u0105 stili\u0173 ir savo grupes. \u017dinoma, kartais pagrojame su tais pa\u010diais muzikantais, sudalyvaujame vienas kito albumo \u012fra\u0161uose, kartais kartu pasirodome koncertuose.", "Jis atliko kelias partijas mano paskutiniame albume \u201eDakar Suite\u201c, o a\u0161 k\u0105 tik sudalyvavau jo koncerte Melburne, pagrojau savuoju n\u2019goni. Tai \u2013 afrikieti\u0161ka gitara, skirta b\u016btent bliuzui. Iki \u0161i\u0173 dien\u0173 n\u2019goni yra labai svarbus instrumentas tiek tradicin\u0117je, tiek moderniojoje Afrikos muzikoje. Atsive\u0161iu \u012f Vilni\u0173 \u2013 pamatysite savo akimis.", "- Sud\u0117tinga apra\u0161yti muzik\u0105 \u017eod\u017eiais. Man sunku apib\u016bdinti, ko galima tik\u0117tis i\u0161 m\u016bs\u0173 muzikos. Jei \u012fsivestum\u0117te mano vard\u0105 internetin\u0117je paie\u0161koje \u2013 pamatytum\u0117te daugyb\u0119 vaizdo \u012fra\u0161\u0173 i\u0161 viso pasaulio. Bet j\u016bs veikiausiai nerasite naujausios m\u016bs\u0173 muzikos, kuri\u0105 atsive\u0161ime \u012f Vilni\u0173: dar tik prad\u0117jome groti tuos k\u016brinius gyvai, po to, kai Afrikoje \u012fra\u0161\u0117me juos albumui \u201eDakar Suite\u201c.", "Labai d\u017eiaugiuosi, kad tur\u0117sime prog\u0105 atlikti visa tai jums, lietuviai. Prie\u0161 daug met\u0173 esu dalyvavusi Vilniaus d\u017eiazo festivalyje. Tai buvo \u017eavinga kelion\u0117!"], "date": ["2017 m. kovo 29 d. 12:37"], "id": "74197274"},
{"url": "http://www.delfi.lt/veidai/muzika/eurovizijos-atrankose-isgarsejusi-paula-savo-vadybininka-nustebino-skirdama-jam-kurini.d?id=74197916", "title": ["\u201eEurovizijos\u201c atrankose i\u0161gars\u0117jusi Paula savo vadybinink\u0105 nustebino skirdama jam k\u016brin\u012f"], "text": ["Apie jam skirt\u0105 gimtadienio staigmen\u0105 Paulos vadybininkas H. Draugelis n\u0117 nenutuok\u0117, tod\u0117l atvyk\u0119s \u012f vien\u0105 i\u0161 Vilniaus bar\u0173 liko maloniai nustebintas. \u010cia j\u012f pasitiko Paulos daina ir i\u0161sirikiav\u0119s gausus b\u016brys.", "Henrik\u0105 Darugel\u012f sveikino ne tik Paula, bet ir televizijos laid\u0173 ved\u0117ja, prodiuser\u0117 ir komunikacijos specialist\u0117 Vaida Skaisgir\u0117, stilist\u0173 dueto \u201e\u0160a\u0160a\u201c nariai Joringis \u0160atas ir Viktorija \u0160aulyt\u0117 bei gausus draug\u0173 b\u016brys.", "Paulos sveikinimas:"], "date": ["2017 m. kovo 29 d. 12:56"], "id": "74197916"},
{"url": "http://www.delfi.lt/veidai/muzika/vaizdo-klipa-pristatancios-abiturientes-beatrich-gyvenimo-istorija-primena-holivudo-filma.d?id=74208292", "title": ["Vaizdo klip\u0105 pristatan\u010dios abiturient\u0117s Beatrich gyvenimo istorija primena Holivudo film\u0105"], "text": ["Beatrich istorija \u0161iek tiek primena Holivudo filmus mergait\u0117ms, nes tai, kas vyksta jos gyvenime, yra arti pasakos.", "\u201eMuzika mane lydi vis\u0105 gyvenim\u0105. Dar dar\u017eelyje dainavau ma\u017eame ansamblyje, mokykloje \u0161iek tiek grojau ir dainavau country muzikos grup\u0117je. Bet toki\u0173 dalyk\u0173, kurie vyksta dabar, negal\u0117jau net \u012fsivaizduoti. \u017dinoma, nor\u0117jau to, juk u\u017eaugau su \u201eHanna Montana\u201c ir \u201eHigh School Musical\u201c. Ta\u010diau niekada net nesvajojau, kad savo dienas leisiu studijoje, kurdama ir \u012fra\u0161in\u0117dama muzik\u0105\u201c, \u2013 sako Beatrich, jau sp\u0117jusi sudominti pasaul\u012f savo dainomis.", "Apie daininink\u0119 sklando aib\u0117 istorij\u0173: es\u0105, jos turtinga \u0161eima gyvena Londone, ten mergina gaus puik\u0173 muzikin\u012f i\u0161silavinim\u0105, su ja dirba brangiausi Vakar\u0173 prodiuseriai, ir \u0161iandienin\u0117s pop ikonos jau, galima sakyti, \u201er\u016bko kamputyje\u201c.", "Tai gird\u0117dama Beatrich tik nusijuokia: i\u0161 ties\u0173 ji gyvena \u0160ilut\u0117je. Londone lank\u0117si vos kart\u0105, su \u201eRadistais\u201c \u2013 dainavo j\u0173 renginyje.", "Ta\u010diau yra ir tiesos: ji dirba su pasaulinio lygio muzikos k\u016br\u0117jais ir leid\u0117jais. Ir tai jau \u2013 ne pasaka, ir ne filmas. O prasid\u0117jo viskas nuo \"Instagram\".", "\u201eVien\u0105 dien\u0105 visai spontani\u0161kai sugalvojau \u012fkelti savo 15 sekund\u017ei\u0173 dainos perdirbin\u012f \u012f \"Instagram\" paskir\u0105. Sulaukiau daug teigiam\u0173 komentar\u0173, pagyrim\u0173, kurie mane paskatino daryti tai da\u017eniau. Netur\u0117jau konkretaus tikslo b\u016bti pasteb\u0117ta \u2013 tiesiog dariau tai d\u0117l sav\u0119s, kaip visi kiti, keldami nuotraukas. Ir atsitiko taip, kad mane pasteb\u0117jo dabartinis mano prodiuseris Benas Ivanovas. Keli veik\u0117jai ra\u0161\u0117 ir anks\u010diau, bet \u012f juos numodavau ranka, o t\u0105 kart\u0105 viskas buvo ka\u017ekaip kitaip: jis labai rimtai pasi\u016bl\u0117 atva\u017eiuoti, pakalb\u0117ti ir \u012fra\u0161yti dain\u0105, \u2013 pasakoja Beatrich. \u2013 Prad\u0117jome kartu dirbti ir prad\u0117jo sektis. Albumas su \u201eRadistais\u201c, albumas su HIDDN, kuris dainas kuria \u017eymiausiems pasaulio did\u017e\u0117jams. Prie\u0161 ger\u0105 pusmet\u012f atsirado \u201eSony Music\u201c, kurie pasisi\u016bl\u0117 nupirkti ir perleisti m\u016bs\u0173 dain\u0105. Tada kreip\u0117si ne kurio nors Europos regiono, o pasaulinio \u201eWarner Music\u201c atstovai. Jie susisiek\u0117 su Benu ir taip pat pasi\u016bl\u0117 perleisti dain\u0105, kuri\u0105 jau buvome i\u0161leid\u0119 su kylan\u010diu prodiuseriu Shavi. Sulauk\u0117me pusantro milijono perklaus\u0173 \u201eSpotify\u201c platformoje vos per du m\u0117nesius, o dabar \u201ewarneriai\u201c mums si\u016blo dirbti toliau. Po m\u0117nesio ketiname su jais perleisti dain\u0105 \u201eAbout\u201c... Viskas tiesiog prad\u0117jo plaukti. Pati vis dar negaliu suvokti, kas vyksta ir \u012fvertinti, kiek visa tai rei\u0161kia. Kai Benas man bando paai\u0161kinti, kokio lygio yra dabar u\u017esimezg\u0119s bendradarbiavimas, ir kokia mums i\u0161 to nauda \u2013 na, kai bendrauji su viceprezidentu, kuris yra viso pasaulio grojara\u0161\u010di\u0173 strategas, bene tiesiogiai diktuojantis pasaulio muzikos mad\u0105, \u2013 a\u0161 i\u0161gyvenu kosmin\u0119 euforij\u0105. Bet tai b\u016bna 10 minu\u010di\u0173 d\u017eiaugsmas, nes gerai \u017einau, kad reikia daug dirbti toliau.\u201c", "Beatrich nor\u0117t\u0173 i\u0161vykti i\u0161 Lietuvos, pakeliauti po pasaul\u012f, pa\u017einti kult\u016bras, dainuoti. Ta\u010diau ji stengiasi ne\u012fsipainioti mintyse, bandydama suvokti i\u0161puolusi\u0173 galimybi\u0173 grandiozines apimtis.", "\u201eMuzika yra visas mano gyvenimas. Niekada nieko nesitikiu, tiesiog dirbu, darau tai, k\u0105 labiausiai myliu ir i\u0161 to gimsta labai neblog\u0173 dalyk\u0173. Kadangi esu abiturient\u0117, manau, man\u0119s laukia gyvenim\u0105 auk\u0161tyn kojomis apversianti vasara. Man pa\u010diai labai \u012fdomu, kas man\u0119s laukia. Kol kas viskas, kas nutiko, buvo labai netik\u0117ta\u201c, \u2013 sako daininink\u0117.", "Neseniai radijo stotis pasiekusi jos naujausia daina \u201eHollywood\u201c jau turi ir vaizdo klip\u0105. \u0160iandien Beatrich j\u012f pristato oficialiai.", "\u201eTai yra viena t\u0173 dain\u0173, kuri\u0105 eilin\u012f lieting\u0105 vakar\u0105 suk\u016briau, s\u0117d\u0117dama ir grodama gitara. \u012e j\u0105 \u012fd\u0117jau labai daug sav\u0119s. I\u0161 prad\u017ei\u0173 dainos versija buvo visi\u0161kai akusti\u0161ka, gana rami. Ta\u010diau kai atsid\u016br\u0117me Beno studijoje, i\u0161\u0117jo labai smagus gabalas. Visada taip \u012fvyksta, kai dirbame kartu. M\u016bs\u0173 biolaukai susijungia ir gimsta tai, kas abiems labai artima. Nusprend\u0117me, kad tokiai dainai labai reikia klipo, tod\u0117l po keli\u0173 savai\u010di\u0173 nuva\u017eiavome \u012f Babtyno \u017demaitkiemio dvar\u0105 ir prad\u0117jome filmavimo darbus. Buvo \u017eiauriai smagu, nauja patirtis, nauji i\u0161bandymai. Ko gero, klipe to nesimato, bet buvo velni\u0161kai \u0161alta. Visa komanda vilk\u0117jo \u017eiemines striukes, kailinius ir nepaisant to tirt\u0117jo i\u0161 \u0161al\u010dio, o a\u0161 tur\u0117jau apsimesti, kad minusin\u0117 temperat\u016bra ir mini sijonukas yra puiki kombinacija\u201c, \u2013 juokiasi Beatrich.", "Naujausios dainos \u201eHollywood\u201c vaizdo klip\u0105 galite pamatyti \u010dia:", "Vaizdo klipo filmavimo u\u017ekulisiai:"], "date": ["2017 m. kovo 30 d. 10:41"], "id": "74208292"},
{"url": "http://www.delfi.lt/veidai/muzika/grandiozini-koncerta-surengsiantis-gg-sindikatas-tam-ruosemes-visa-gyvenima.d?id=74221764", "title": ["Grandiozin\u012f koncert\u0105 surengsiantis \u201eG&G Sindikatas\u201c: tam ruo\u0161\u0117m\u0117s vis\u0105 gyvenim\u0105"], "text": ["\u201eLygiai prie\u0161 9 m\u0117nesius, ma\u017eame miestelyje Lietuvos ir Latvijos pasienyje, po ilg\u0173 gin\u010d\u0173, svarstym\u0173 ir dvejoni\u0173, sukirtome rankomis ir tar\u0117me \u2013 darom. Sunku patik\u0117ti, kad jau rytoj tai virs realybe\u201c, \u2013 d\u017eiaugiasi grup\u0117s narys Kastytis Sarnickas-", ".", "Ta\u010diau vyrai vieningai tvirtina, jog tokiam koncertui jie ruo\u0161\u0117si daug ilgiau, nei kelis m\u0117nesius. \u201e\u0160iam pasirodymui ruo\u0161\u0117m\u0117s vis\u0105 savo gyvenim\u0105. Vis\u0105 patirt\u012f, energij\u0105 ir emocij\u0105, kuri\u0105 sukaup\u0117me per 20 met\u0173 grojimo, rytoj atiduosime klausytojams\u201c, \u2013 minutes iki koncerto skai\u010diuoja Donatas Jur\u0161\u0117nas-", ". \u201eEsame laimingi ir ram\u016bs \u2013 \u017einome, jog padar\u0117me visk\u0105, k\u0105 gal\u0117jome, kad pateisintume ne tik savo, bet ir fan\u0173 l\u016bkes\u010dius.\u201c", "Grup\u0117s nariai i\u0161duoda, kad kartu su jais \u012f scen\u0105 lips net 65 profesional\u016bs atlik\u0117jai ir artistai. \u201eG&G Sindikato\u201c k\u016brinius nuspalvins choras \u201eVilnius\u201c, pritariantieji vokalistai, \u0161ok\u0117jai, gyvai grojantys muzikantai, gerb\u0117jai scenoje i\u0161vys ir gerai \u017einomus Lietuvos atlik\u0117jus. \u201ePatiems labai \u012fdomu ir smalsu, kaip viskas atrodys!\u201c \u2013 nekantrauja Kastetas.", "Nors tai bus did\u017eiausias koncertas j\u0173 karjeroje, \u201eG&G Sindikato\u201c nariai \u0161io pasirodymo filmuoti ar \u012fra\u0161in\u0117ti nesiruo\u0161ia. \u201eTaip, to, kas \u012fvyks rytoj, daugiau niekur nebei\u0161vysite. Toks koncertas bus vienintelis. Ta\u010diau nusprend\u0117me jo nefilmuoti \u2013 tai renginys, kur\u012f reikia patirti gyvai\u201c, \u2013 savo pasirinkim\u0105 ai\u0161kina muzikantai.", "\u201eArena bus pilna, o atmosfera \u2013 fantasti\u0161ka. Be galo laukiame rytojaus. Neabejojame \u2013 sugrosime geriausi\u0105 koncert\u0105 savo gyvenime\u201c, \u2013 \u0161ypsosi muzikantai."], "date": ["2017 m. kovo 31 d. 10:46"], "id": "74221764"},
{"url": "http://www.delfi.lt/veidai/muzika/legendiniai-9-ojo-desimtmecio-muzikantai-muzika-pasikeite-is-esmes.d?id=74229592", "title": ["Legendiniai 9-ojo de\u0161imtme\u010dio muzikantai: muzika pasikeit\u0117 i\u0161 esm\u0117s"], "text": [" Grei\u010diausiai niekas nenugal\u0117s \u201eTop of the Pop\u201c. A\u0161 neseniai buvau Peru \u2013 gerb\u0117jai i\u0161 visos Piet\u0173 Amerikos atkeliavo ten ir \u012fsireng\u0117 palapini\u0173 miestel\u012f prie mano vie\u0161bu\u010dio. Siurrealisti\u0161ka, bet smagu.", " 1980-\u0173j\u0173 pasirodym\u0173 auditorija \u2013 trys kartos. Jos visos nuostabios.", " Mano m\u0117gstamiausia auditorija visada ta, kuriai koncertuoju tuo metu. Kiekviena tauta turi savo kult\u016br\u0105, specifik\u0105 ir temperament\u0105. Pavyzd\u017eiui, rusai labai nostalgi\u0161ki ir entuziastingi, lotyn\u0173 amerikie\u010diai \u2013 itin emocingi.", " Man labiausiai patinka 1980-\u0173j\u0173 bendruomen\u0117. Ji supras ir nuo\u0161ird\u017eiai myl\u0117s \u0161i\u0105 muzik\u0105 am\u017einai. Tai j\u0173 gyvenimo dalis. 9-asis de\u0161imtmetis buvo ypatingas laikotarpis... Nekalbu apie \u0161ukuosenas! (Juokiasi.)", " Pasaulis nuolat kei\u010diasi kiekvienoje srityje. Netrukus pasteb\u0117sime, kaip praeityje \u012fprastus dalykus visam laikui i\u0161stumia naujosios technologijos. Viskas nuolat greit\u0117ja, o ramyb\u0117 tampa i\u0161skirtine prabanga.", "Kai prad\u0117jau muzikuoti, viskas, galima sakyti, \u0161oko pagal sen\u0105 ritm\u0105. Dabar viskas pasikeit\u0117. Bet kas gali tapti teis\u0117ju, \u0161ventiku ar naujien\u0173 prane\u0161\u0117ju. Jokios ribos n\u0117ra malonios, bet kaip mes galime protingai i\u0161naudoti savo nuomon\u0119? Kas u\u017e j\u0105 atsakingas? Ta tema vedu paskaitas. Man labai patinka \u0161is pasakymas: mes manome, kad esame blogoje pad\u0117tyje, bet galb\u016bt tur\u0117tume suprasti ir pripa\u017einti, jog daugeliu at\u017evilgiu mums niekada nebuvo geriau. Ta\u010diau tai n\u0117ra blogos naujienos, tod\u0117l niekas apie tai nera\u0161o.", " Visuomen\u0117 pasikeit\u0117 nuo dienos, kai buvo sukurtas internetas. Tai prakeiksmas ir palaima. Bet muzika visada palies \u017emoni\u0173 \u0161irdis.", " Visuomen\u0117 pasikeit\u0117 i\u0161 esm\u0117s: viskas vyksta grei\u010diau, \u017emon\u0117s turi daugiau galimybi\u0173, internetas daugumai svarbiausias dalykas, daugiau anonimini\u0173 dalyk\u0173. Ta\u010diau klausytojai dar tokie patys \u2013 \u201eJoy\u201c irgi vis dar tie patys!", " Yra daug daugiau pasi\u016blym\u0173, o ir \u017emon\u0117s reikalauja daugiau. Ypa\u010d kalbant apie muzikos versl\u0105 ir interneto pasekmes.", " Talentingi \u017emon\u0117s vis dar populiar\u016bs \u2013 tai rodo \u201eYoutube\u201c. Ta\u010diau, kaip visada, laimingas veidas vis dar gali sujaudinti iki \u0161irdies gelmi\u0173. Tiesiog \u0161iek tiek pakoreguoji bals\u0105, pridedi daugiau muzikos ir... bum! S\u0117km\u0117! Tai ne\u012ftik\u0117tina.", " Muzika pasikeit\u0117 techniniu po\u017ei\u016briu. Tai prasid\u0117jo 1990-aisiais, atsiradus elektroniniams \u012fra\u0161ams. Dabar prisiminti vinilo plok\u0161teli\u0173 garso privalumai, vis daugiau \u017evaig\u017ed\u017ei\u0173 leid\u017eia plok\u0161teles. Man tai labai patinka \u2013 ir pats i\u0161leidau plok\u0161tel\u0119 \u201eDr Mabuse\u201c.", " Gerai, kad dabar visi, kas tik nori, gali kurti muzik\u0105. Tai lengviau, grei\u010diau ir pigiau. Gali naudoti \u0161ablonus, pakeisti savo bals\u0105, net moderuoti po vien\u0105 nat\u0105. Ta\u010diau man patinka senovinis b\u016bdas \u2013 didel\u0117je studijoje, atliekant gyvai, su garso in\u017einieriumi, kuris bent jau mok\u0117si \u0161io amato...", "Ai\u0161ku, \u201eJoy\u201c k\u016br\u0117 popmuzik\u0105 su sintezatoriais, ta\u010diau \u0161\u012f darb\u0105 reikia i\u0161manyti, kad j\u012f atliktum gerai.", "Michael: Muzikos k\u016brimas tapo nepalyginti lengvesnis. B\u016btent d\u0117l to atsiranda vis daugiau \u012fvairi\u0173 muzikos stili\u0173. Net rinkodara muzikantai gali pasir\u016bpinti patys \u2013 tiesiog i\u0161 nam\u0173.", " Ilgai ie\u0161kojau tinkamo atsakymo \u012f \u0161\u012f klausim\u0105. Galiu tai paai\u0161kinti tik vienu dalyku \u2013 palaiminimu i\u0161 auk\u0161\u010diau, kad 9-ajame de\u0161imtmetyje m\u016bs\u0173 muzika dar\u0117 tok\u012f \u012fsp\u016bd\u012f. Kaip kitaip tai paai\u0161kinti, jei ne stebuklu ar palaiminimu? A\u0161 vis dar m\u0117gstu savo muzik\u0105, tai taip pat prisideda prie s\u0117km\u0117s. Pernai keliavau po vis\u0105 \u0161al\u012f ir ma\u010diau, kad \u017emon\u0117s vis dar dainuoja \u201eAce of Base\u201c dainas.", " Kiekvieno periodo muzika turi savo iki \u0161iol nepamir\u0161tamus hitus ir atlik\u0117jus. Ne\u012ftik\u0117tina, kad m\u016bs\u0173 t\u0173 laik\u0173 hitai vis dar skamba visame pasaulyje. \u0160iuo metu koncertuoju Lapaze, Meksikoje, ir minios \u0161\u0117lsta su manimi. Manau, tai tiesiog nesenstantys, laiko nepakei\u010diami k\u016briniai \u017emoni\u0173 \u0161irdyse.", " Melodijos ir aran\u017euot\u0117s yra unikalios, nesulyginamos su kitomis, tad nepamir\u0161tamos.", "Andy: Manau, tai d\u0117l i\u0161skirtinio muzikos k\u016brimo 9-ajame de\u0161imtmetyje. Buvo derinamos puikios melodijos su \u012fsimenamais \u0161oki\u0173 judesiais. Visa tai nesunku prisiminti ir koncertuose \u2013 dainuojant ir \u0161okant kartu su mumis.", " \u012esimenamos melodijos, \u201eu\u017ekabinantys\u201c \u017eod\u017eiai ir meil\u0117, kuri\u0105 \u012fd\u0117jome kurdami.", " Dalyvaudama apdovanojimuose Niujorke ir Londone i\u0161 dalies i\u0161pild\u017eiau svajones \u2013 susitikau su savo idealais: ", ", ", " ir U2. Kas gal\u0117t\u0173 nor\u0117ti daugiau?", " Mano idealas \u2013 Jimi Hendriksas. Dar 1967-aisiais pusry\u010diavau su juo. Tuo metu buvau jo gerb\u0117jas, tad i\u0161sipild\u0117 ir mano svajon\u0117.", " Mano idealai jau mir\u0119, bet, esu tikra, tur\u0117siu progos padainuoti su kitais nuostabiais atlik\u0117jais.", " Pastaraisiais metais sutikome gausyb\u0119 savo ideal\u0173: ", ", Thomas\u0105 Anders\u0105, \u201eBad Boys Blue\u201c, Sandr\u0105, \u201eOttawan\u201c ir dar daugiau. Taip pat su jais koncertavome. Man labai gaila, kad niekad nesutikau savo did\u017eiausio favorito \u2013 grup\u0117s \u201eStatus Quo\u201c.", " Stevie Wonder... Deja, mano svajon\u0117 vis dar nei\u0161sipild\u0117.", " Jiems pasisek\u0117, kad yra gyvi ir gali \u0161v\u0119sti. Mes praleisime nuostabi\u0105 nakt\u012f pla\u010diai atmerktomis akimis. Sugr\u0105\u017einsime jums senus laikus, priversime juos \u017eib\u0117ti ir nu\u0161viesti pilk\u0105 rytoj\u0173. A\u0161 tai darysiu savo hitais, o j\u016bs \u2013 dalyvaudami ten.", " Galiu pa\u017ead\u0117ti, kad auditorija atiduosiu vis\u0105 save. Susirinkusieji i\u0161girs geriausias mano dainas taip, kaip jos skamb\u0117jo anks\u010diau.", ": Pa\u017eadu, mano gerb\u0117jai patirs fantasti\u0161k\u0105 vakar\u0105. Negaliu sulaukti koncerto Londone \u2013 pirm\u0105 kart\u0105 gyvenime ten grosiu.", " \u012e London\u0105 atve\u0161ime daug d\u017eiaugsmo. Apsiaukite geriausiais savo bateliais ir leiskite mums bendrauti \u201eTouch By Touch\u201c!"], "date": ["2017 m. kovo 31 d. 16:48"], "id": "74229592"},
{"url": "http://www.delfi.lt/veidai/muzika/sindikato-smogikai-gerbejus-panardino-i-euforija-tokios-repo-puotos-lietuva-dar-nemate.d?id=74234296", "title": ["\u201eSindikato\u201c smogikai gerb\u0117jus panardino \u012f euforij\u0105: tokios repo puotos Lietuva dar nemat\u0117"], "text": ["\u201eAr j\u016bs pasiruo\u0161\u0119?\u201c, \u2013 tradici\u0161kai nuskamb\u0117jo scenoje pasirod\u017eiusi\u0173 atlik\u0117j\u0173 klausimas ir be joki\u0173 mielybi\u0173 prasid\u0117jo ilgai laukta reperi\u0173 puota.", "\u201eG&G Sindikatas\u201c savo gerb\u0117jams \u017ead\u0117jo daugyb\u0119 legendini\u0173 dain\u0173 ir d\u0117mes\u012f skyr\u0117 muzikai, o ne dekoracijoms ar efektams. Scenoje visi nariai pasirod\u0117 tiesiog su d\u017einsais ir d\u017eemperiais ar mar\u0161kin\u0117liais.", "Buvo tik keli ypatingi atributai \u2013 vir\u0161 scenos kabantys mil\u017eini\u0161ki ekranai, kuriuose sukosi vazdai, vizualiai papildantys muzik\u0105, ir prie scenos sustatyti fakelai, kuri\u0173 ugnis per stiprius akordus \u0161oktel\u0117davo \u012f vir\u0161\u0173 ir \u0161ilumos pli\u016bpsnius paskleisdavo kone visoje arenoje.", "Dainos keit\u0117 viena kit\u0105 be joki\u0173 pertrauk\u0173 \u2013 muzikini\u0173 pragrojim\u0173 metu atlik\u0117jai pabendraudavo su publika, ragindami ritmingai kilnoti rankas \u012f dang\u0173, ir toliau dalino legendini\u0173 dain\u0173 puok\u0161t\u0119.", "\u201e\u017di\u016br\u0117damas \u012f jus, visus \u010dia susirinkusius, a\u0161 asmeni\u0161kai supratau, kad pralo\u0161iau visas la\u017eybas\u201c, \u2013 po keli\u0173 dain\u0173 miniai tar\u0117 ", ". Tokio grandiozinio reperi\u0173 koncerto Lietuva dar nemat\u0117.", "Arena i\u0161ties buvo pilnut\u0117l\u0117 \u2013 stovimose vietose linguojanti minia energingai reagavo \u012f kiekvien\u0105 \u201eG&G Sindikato\u201c raginim\u0105 sukurti ritming\u0173 judesi\u0173 j\u016br\u0105, o \u017ei\u016brovai, \u012fsigij\u0119 bilietus s\u0117dimose vietose, vos po keli\u0173 akord\u0173 kilo ir lingavo \u012f ritm\u0105 tiesiog stov\u0117dami prie savo k\u0117d\u017ei\u0173.", "Pirmuosius dainos \u201ePasaka apie du brolius\u201c akordus t\u016bkstan\u010diai gerb\u0117j\u0173 pasitiko tokiais \u0161\u016bksniais, kad posakis \u201ekilnoti stog\u0105\u201c kone tapo realybe. Nurimus pirmo \u012fsp\u016bd\u017eio \u0161\u016bksniams minia \u0117m\u0117 berti dainos \u017eod\u017eius kartu su atlik\u0117jais.", "Viduryje dainos \u012f scen\u0105 \u012fb\u0117go netik\u0117tas sve\u010dias \u2013 ", ". Vis\u0173 nuostabai Rolandas \u012fb\u0117go su mikrofonu rankoje ir prad\u0117jo repuoti priedainio eilutes: \u201eBroliai \u0161aunuoliai, viskas normaliai\u201c. Po trumpo pasirodymo R. Mackevi\u010dius i\u0161b\u0117go i\u0161 scenos palyd\u0117tas gausi\u0173 aplosidment\u0173.", "Kiek v\u0117liau atlik\u0117jai \u012f scen\u0105 pasikviet\u0117 ir savo vadybinink\u0105 Just\u0105 \u010cekuol\u012f, kuris vienos dainos metu pritar\u0117 bosine gitara. Po \u0161io k\u016brinio scenoje pasirod\u0117 keli vyrukai ir \u012fne\u0161\u0117 simbolin\u012f Vokie\u010di\u0173 gatv\u0117s fontan\u0105 \u2013 prasid\u0117jo manifestu kvepianti daina \u201eVokie\u010di\u0173 gatv\u0117\u201c.", "Nuostabos \u0161\u016bksni\u0173 netr\u016bko ir tuomet, kai \u012f scen\u0105 per dain\u0105 \u201e\u017daibo ryk\u0161t\u0117\u201c Lietuvos kariuomen\u0117s garb\u0117s sargybos kuopos karininkai, ne\u0161ini ginklais. Vyrai visos dainos metu ritmingai kilnojo ginklus, o paskutin\u012f akord\u0105 palyd\u0117jo simbolin\u0117mis salv\u0117mis.", "Staigmenas vien\u0105 po kitos \u017e\u0117r\u0119 atlik\u0117jai privert\u0117 aiktel\u0117ti ir kai \u012f scen\u0105 \u012fva\u017eiavo automobilis, pilnas mergin\u0173. Akivaizdu, tai buvo \u012f\u017eang\u0105 \u012f dain\u0105 apie \u201el\u0117lytes\u201c \u2013 \u201eGuli guli\u201c. Ir jei dar buvo likusi\u0173 \u017ei\u016brov\u0173, kurie koncert\u0105 steb\u0117jo s\u0117d\u0117dami, toki\u0173, rodos, nebeliko u\u017egrojus dainai \u201eTomas\u201c, toki\u0173 aplodisment\u0173, kokie aid\u0117jo jai pasibaigus, Vilniaus arena dar nebuvo ma\u010diusi.", "\u201e\u0160iam pasirodymui ruo\u0161\u0117m\u0117s vis\u0105 savo gyvenim\u0105. Vis\u0105 patirt\u012f, energij\u0105 ir emocij\u0105, kuri\u0105 sukaup\u0117me per 20 met\u0173 grojimo, \u2013 likus dienai iki koncerto kalb\u0117jo Donatas Jur\u0161\u0117nas-Donciavas. \u2013 Esame laimingi ir ram\u016bs \u2013 \u017einome, jog padar\u0117me visk\u0105, k\u0105 gal\u0117jome, kad pateisintume ne tik savo, bet ir fan\u0173 l\u016bkes\u010dius.\u201c", "Koncerto metu scenoje pasirod\u0117 ne tik legendini\u0173 reperi\u0173 komanda \u2013 jiems talkino 65 profesionali\u0173 atlik\u0117j\u0173 ir artist\u0173 komanda: choras \u201eVilnius\u201c, pritariantieji vokalistai, \u0161ok\u0117jai bei gyvai grojantys muzikantai."], "date": ["2017 m. baland\u017eio  1 d. 21:49"], "id": "74234296"},
{"url": "http://www.delfi.lt/veidai/muzika/desimtaji-gimtadieni-svencianti-geju-kluba-vilniuje-sveikino-dz-butkute.d?id=74235104", "title": ["De\u0161imt\u0105j\u012f gimtadien\u012f \u0161ven\u010diant\u012f g\u0117j\u0173 klub\u0105 Vilniuje sveikino D\u017e. Butkut\u0117"], "text": ["Gimtadien\u012f \u0161ven\u010dian\u010diame \u201eSOHO\u201c klube scenos karalien\u0117 pasirod\u0117 jau ne pirm\u0105 kart\u0105. Po daugiau nei trij\u0173 met\u0173 pertraukos \u012f \u201eSOHO\u201c gr\u012f\u017eusi D\u017eordana Butkut\u0117 padovanojo neeilin\u0119 galimyb\u0119 prisiminti sen\u0105 jos koncertin\u0119 program\u0105.", "\u201eNemyl\u0117jau tav\u0119s\u201c, \u201eVienas namuose\u201c, \u201eMan Patinka\u201c \u2013 \u0161i\u0173 D\u017eordanos Butkut\u0117s dain\u0173 priedainius mintinai moka kone kiekvienas. Energija ir gera nuotaika tryk\u0161tanti daininink\u0117 \u0161\u012f vakar\u0105 nepaliko abejing\u0173.", "U\u017ep\u016bsti gimtadienio \u017evakutes pad\u0117jo ir dvejose \u0161oki\u0173 aik\u0161tel\u0117se kompaktines plok\u0161teles suk\u0119 did\u017e\u0117jai. \u0160ventiniams pasirodymams buvo pasiruo\u0161\u0119 klubo rezidentai DJ Sonare ir DJ Perfuro. Antroje sal\u0117je siaut\u0117 DJ Gyvatne\u0161is ir Girls on Girls duetas."], "date": ["2017 m. baland\u017eio  2 d. 12:04"], "id": "74235104"},
{"url": "http://www.delfi.lt/veidai/muzika/kaune-vienoje-scenoje-pasirodys-gregorian-ir-s-brightman.d?id=74238286", "title": ["Kaune vienoje scenoje pasirodys \u201eGregorian\u201c ir S. Brightman"], "text": ["Koncertas Kaune yra \u012ftrauktas \u012f Europos turo grafik\u0105, kurio metu bus surengta 10 pasirodym\u0173. Kartu su atlik\u0117jais atkeliauja visa koncertui reikalinga garso ir ap\u0161vietimo \u012franga.", "Sarah Brightman pasaulin\u0117 s\u0117km\u0117 yra unikali. Savo aksominiu sopranu ji paverg\u0117 klausytoj\u0173 \u0161irdis 1981 m. miuzikle \u201eKat\u0117s\u201c, kur\u012f suk\u016br\u0117 jos buv\u0119s vyras, garsus brit\u0173 kompozitorius Andrew Lloydas Webberis. Specialiai jai buvo sukurtas ir kitas garsus miuziklas \u201eOperos fantomas\u201c. Ta\u010diau platininis ir pasaulinis prasiver\u017eimas \u2013 tai 1997 m. i\u0161leistas albumas \u201eTime To Say Goodbye\u201c, kuris buvo parduotas 3 milijon\u0173 kopij\u0173 tira\u017eu, u\u017ekariavo JAV top\u0173 vir\u0161\u016bnes, i\u0161silaik\u0117 ten net 35 savaites ir tapo platininiu 21 pasaulio \u0161alyje.", "Titulinis singlas, atliktas duetu su Andrea Bocelli \u201eTime To Say Goodbye\u201c buvo parduotas daugiau nei 12 milijon\u0173 kopij\u0173 tira\u017eu visame pasaulyje ir tapo vienu perkamiausi\u0173 singl\u0173 muzikos istorijoje.", "Sarah Brightman yra pasaulinis fenomenas. Jos albumai \u201eDive\u201c, \u201eTime To Say Goodbye\u201c, \u201eEden\u201c, \u201eLa Luna\u201c ir \u201eSarah Brightman: Classics\u201c, \u201eHarem\u201c ir kiti buvo parduoti daugiau kaip 20 milijon\u0173 kopij\u0173 tira\u017eu visame pasaulyje, o teatrali\u0161ki ir kerintys koncertai jaudino ir \u017eav\u0117jo \u0161imtus milijon\u0173 klausytoj\u0173 ir TV \u017ei\u016brov\u0173.", "Per savo karjer\u0105 Sarah Brightman dainavo kartu su Jose Carreras, Placido Domingo, Andrea Bocelli ir kitais \u017eymiais atlik\u0117jais bei peln\u0117 daugiau kaip 180 auksini\u0173 ir platinini\u0173 apdovanojim\u0173 daugiau kaip 40 pasaulio \u0161alyse. Daininink\u0117s turtas vertinamas 36 mln. svar\u0173 sterling\u0173, o bendras parduot\u0173 album\u0173 skai\u010dius vir\u0161ija 30 mln. kopij\u0173. S. Brightman \u2013 pirmoji atlik\u0117ja, kuriai nusi\u0161ypsojo s\u0117km\u0117 du kartus b\u016bti pakviestai atlikti k\u016brinius Olimpini\u0173 \u017eaidyni\u0173 ceremonijose \u2013 1992 m. Barselonoje ir 2008 m. Pekine.", "Tai bus tre\u010dia daininink\u0117s vie\u0161nag\u0117 Lietuvoje. Pirm\u0105 kart\u0105 Sarah Brightman vie\u0161\u0117jo Vilniuje 2004 m. ir pristat\u0117 publikai rytieti\u0161kais motyvais persmelkt\u0105 program\u0105 \u201eHarem\u201c, o 2014 m. Kauno \u201e\u017dalgirio\u201c arenoje paverg\u0117 \u017ei\u016brov\u0173 \u0161irdis savo futuristiniu koncertiniu \u0161ou \u201eDreamchaser\u201c.", "Jau dvide\u0161imtmet\u012f gyvuojantis kolektyvas yra ne ma\u017eiau \u017einomas ir m\u0117gstamas Lietuvos meloman\u0173. Ne syk\u012f pilnose sal\u0117se koncertavusios \u201eGregorian\u201c grup\u0117s repertuar\u0105 sudaro Stingo, Eltono Johno, \u201eMetallica\u201c, \u201eAC/DC\u201c, \u201eRammstein\u201c, \u201eDuran Duran\u201c, \u201eU2\u201c, \u201eDepeche Mode\u201c ir daugelio kit\u0173 garsi\u0173 grupi\u0173 k\u016bryba, atliekama grigali\u0161kojo choralo stiliumi. Ne\u012fprastas yra ir daininink\u0173 \u012fvaizdis \u2013 visi jie scenoje vilki vienuoli\u0173 drabu\u017eiais, o tai neabejotinai suteikia j\u0173 pasirodymams paslapties, mistikos ir net magijos.", "Kolektyvas yra labai produktyvus ir beveik kasmet i\u0161leid\u017eiantis po nauj\u0105 album\u0105. Viso pasaulyje parduota daugiau kaip 10 milijon\u0173 \u201eGregorian\u201c album\u0173 kopij\u0173 ir pelnyta nema\u017eai presti\u017eini\u0173 apdovanojim\u0173.", "Sarah Brightman ne kart\u0105 dalyvavo \u0161ios grup\u0117s album\u0173 \u012fra\u0161uose, o jos jaunesnioji sesuo Amelia Brightman yra viena pagrindini\u0173 moter\u0173 vokalis\u010di\u0173, dalyvaujanti \u201eGregorian\u201c k\u016brybin\u0117je veikloje nuo 2000 m."], "date": ["2017 m. baland\u017eio  3 d. 10:03"], "id": "74238286"},
{"url": "http://www.delfi.lt/veidai/muzika/v-mataciunaite-uzdainavo-prancuziskai-jautrios-dainos-dazniausiai-gimsta-is-tikru-jausmu-ar-isgyvenimu.d?id=74238958", "title": ["V. Mata\u010di\u016bnait\u0117 u\u017edainavo pranc\u016bzi\u0161kai: jautrios dainos da\u017eniausiai gimsta i\u0161 tikr\u0173 jausm\u0173 ar i\u0161gyvenim\u0173"], "text": ["B\u016btent ji primygtinai si\u016bl\u0117 Vilijai pam\u0117ginti padainuoti pranc\u016bzi\u0161kai ir inicijavo dainos teksto vertim\u0105 bei atlik\u0117jos tarties tobulinim\u0105.", "Pati Vilija tekst\u0105 dainai buvo para\u0161iusi angl\u0173 kalba, ta\u010diau dabar prisipa\u017e\u012fsta nebe\u012fsivaizduojanti jo skamban\u010dio kitaip nei pranc\u016bzi\u0161kai.", "\u201eNor\u0117jau, kad klausant k\u016brinio d\u0117mesio nebla\u0161kyt\u0173 elektroniniai efektai ar kiti \u0161iuolaikin\u0117s muzikos aran\u017eavimo prieskoniai, tad palikome j\u012f labai gyv\u0105 ir nat\u016bral\u0173\u201c, \u2013 sako Vilija.", "Daina \u201eLa Lumiere\u201c \u2013 apie \u0161vies\u0105, meil\u0119, tik\u0117jim\u0105, viltis ir draugyst\u0119:"], "date": ["2017 m. baland\u017eio  3 d. 10:15"], "id": "74238958"},
{"url": "http://www.delfi.lt/veidai/muzika/jausminga-koncerta-surengusi-m-linkyte-gerbejams-padovanojo-dalele-savo-sirdies.d?id=74249110", "title": ["Jausming\u0105 koncert\u0105 surengusi M. Linkyt\u0117 gerb\u0117jams padovanojo dalel\u0119 savo \u0161irdies"], "text": ["Atlik\u0117ja dar kovo m\u0117nes\u012f pasidalijo li\u016bdna \u017einia \u2013 d\u0117l koncert\u0173 organizatori\u0173 \u012fsipareigojim\u0173 nevykdymo dalis koncert\u0173, kuriems Monika su muzikantais ruo\u0161\u0117si kelet\u0105 m\u0117nesi\u0173, deja, ne\u012fvyks.", "Ta\u010diau pirmadienio vakar\u0105 M. Linkyt\u0117 vienintelio savo koncerto sve\u010dius pasitiko pla\u010dia \u0161ypsena ir geriausiomis emocijomis, kurias i\u0161spinduliavo ir gerb\u0117jams.", "Londono BIMM universitete muzikos k\u016bryb\u0105 ir atlikim\u0105 studijuojanti Monika Linkyt\u0117 koncerte \u0161v. Kotrynos ba\u017eny\u010dioje pristat\u0117 pirm\u0105j\u0105 Did\u017eiojoje Britanijoje sukurt\u0105 savo dain\u0105.", "\u201eManau, kad tik atliekant savo k\u016brybos dainas galima su klausytojais kalb\u0117ti muzikos kalba. Esu perfekcionist\u0117, visada siekiu geriausio rezultato, o b\u016bti gera dainininke man rei\u0161kia sugeb\u0117ti pa\u010diai kurti ger\u0105 savo muzik\u0105. Tod\u0117l ir pasirinkau tokias studijas, kur vienodai mokoma tiek atlikimo meno, tiek ir muzikos k\u016brybos paslap\u010di\u0173. Naujausia mano daina \u2013 pirmoji, para\u0161yta Londone.", "\u0160is miestas \u012fkvepia mane kiekvien\u0105 dien\u0105, o studijos moko t\u0105 \u012fkv\u0117pim\u0105 paversti konkre\u010dia k\u016bryba. Kartais sunku patik\u0117ti, kad tais pa\u010diais universiteto koridoriais vaik\u0161\u010diojo tokie atlik\u0117jai kaip Tomas Odellas, The Kooks, Jamesas Bay'us, George'as Ezra ir kt.", "Studijos \u2013 vienas geriausi\u0173 mano sprendim\u0173, d\u0117l kurio pagaliau galiu ai\u0161kiau matyti savo, kaip atlik\u0117jos, keli\u0105, \u012fgyvendinti muzikines id\u0117jas ir kasdien semtis patirties i\u0161 garsiausi\u0173 muzikos profesional\u0173. O naujo gyvenimo etapo \u012ftak\u0105 klausytojai tikrai i\u0161girs naujausiose mano dainose\u201c, \u2013 kiek anks\u010diau mintimis dalinosi atlik\u0117ja.", "Koncerto lankytoj\u0173 lauk\u0117 ne tik lyri\u0161kos M. Linkyt\u0117s k\u016brybos dainos, bet ir specialus duetas su \u0161i\u0173 met\u0173 \u201eEurovizijos\u201c atrankos dalyviu Gabrieliumi Vageliu.", "\u201eGabrielius \u2013 vienas profesionaliausi\u0173 \u0161i\u0173 met\u0173 \u201eEurovizijos\u201c atrankos dalyvi\u0173, palaikiau j\u012f visais atrankos etapais. D\u017eiugu, kad jis pasirodys ir mano koncerte, kartu atliksime dain\u0105\u201c, \u2013 d\u017eiaug\u0117si atlik\u0117ja."], "date": ["2017 m. baland\u017eio  3 d. 20:50"], "id": "74249110"},
{"url": "http://www.delfi.lt/veidai/muzika/m-pundziute-monique-nauja-muzikini-klipa-filmavo-italijoje.d?id=74251118", "title": ["M. Pundzi\u016bt\u0117-Monique nauj\u0105 muzikin\u012f klip\u0105 filmavo Italijoje"], "text": ["\u201eKod\u0117l Italija? Pamatysite vaizdo klip\u0105 ir patys suprasite \u2013 jos gro\u017eis kalba pats u\u017e save,\u201d - susi\u017eav\u0117jimo Italija, o ypa\u010d Komo e\u017eero apylink\u0117mis, kur buvo filmuojama dalis naujojo vaizdo klipo, neslepia M. Pundzi\u016bt\u0117.", "Tai buvo pirmoji Monique kelion\u0117 \u012f Italij\u0105 ir keletos dien\u0173 Milane bei aplink esan\u010diuose miesteliuose pakako \u012fsimyl\u0117ti \u0161i\u0105 \u0161al\u012f.", "\u201eSaul\u0117, \u0161iluma, maistas, d\u0117mesys mano m\u0117lyniems plaukams, \u017emoni\u0173 stilius ir, be abejo, u\u017e kiekvieno kampo laukiantys vis nuostabesni vaizdai,\u201d - tai, kas labiausiai su\u017eav\u0117jo vardina Monika ir prisipa\u017e\u012fsta, kad po keturi\u0173 kelion\u0117s ir filmavimo dien\u0173 b\u016bt\u0173 mielai dar pasilikusi.", "Daina \u201eNauja istorija\u201d, tai kartu su muzikos prodiuseriu Mariumi Leskausku pristatomo k\u016brybinio projekto \u201eMark Les & Monique\u201d dalis. \u0160i daina atlik\u0117jai ypatinga dar ir tuo, kad tai bus pirmasis darbas, kur\u012f suk\u016br\u0117 pati Monika.", "\u201ePrie ankstesni\u0173 dain\u0173 stipriai prisid\u0117jau, ta\u010diau \u0161ios dainos \u017eod\u017eiai ir muzika yra mano \u2013 tad su dar didesniu jauduliu laukiu, kaip j\u0105 priims klausytojai,\u201d - apie dar vien\u0105 \u017eingsn\u012f muzikiniame savo kelyje sako M. Pundzi\u016bt\u0117.", "\u201eKai Mariui papasakojau savo id\u0117j\u0105, parod\u017eiau dainos \u017eod\u017eius, melodij\u0105, jis i\u0161kart pasi\u016bl\u0117 dirbti kartu ir kartu kurti projekt\u0105. Mums pavyko rasti bendr\u0105 muzikin\u0119 kalb\u0105 ir ry\u0161\u012f,\u201d - apie nauj\u0105j\u012f scenos partner\u012f kalba Monique. \u201ePrad\u017eioje mano dainos versija buvo gerokai lyri\u0161kesn\u0117, bet kai i\u0161girdau Mariaus muzikos interpretacij\u0105, \u012fvyko tarsi chemin\u0117 reakcija, kuri pagavo ir \u012fsuko,\u201d - elektroniniu \u0161iuolaikiniu skambesiu papildyt\u0105 dain\u0105 \u201eNauja istorija\u201d pristato M. Pundzi\u016bt\u0117.", "Kartu su Monique ir Mariumi Leskausku, \u012f Italij\u0105 filmuoti dainos \u201eNauja istorija\u201d vaizdo klipo vyko re\u017eisierius ", ", kuris su atlik\u0117ja dirba jau nebe pirm\u0105 kart\u0105.", "\u201eKai pa\u017e\u012fsti \u017emog\u0173 lengviau dirbti kartu. \u017dinau, k\u0105 rei\u0161kia, kai Vytas pra\u0161o padaryti vien\u0105 ar kit\u0105 judes\u012f, scen\u0105,\u201d - apie V. Rum\u0161\u0105 kalba Monika. \u201eTarp m\u016bs\u0173 nebelik\u0119 dalyki\u0161ko bendravimo. Bendradarbiaujame ir dirbame vardan bendro tikslo, neskai\u010diuodami valand\u0173,\u201d - apie kelias paras beveik be pertrauk\u0173 u\u017etrukusius filmavimo darbus pasakoja atlik\u0117ja. Ta\u010diau nuovargio \u0161iuo intensyviu gyvenimo etapu Monique nejau\u010dia. \u201eKai dirbi su puikia komanda, su savo draugais i\u0161 kuri\u0173 gali tiek i\u0161mokti, tai yra did\u017eiulis d\u017eiaugsmas. Tai jausmas, kad esame susib\u016br\u0119 daryti stebuklo,\u201d - prie\u0161 dainos \u201eNauja istorija\u201d premjer\u0105 kalba M. Pundzi\u016bt\u0117-Monique."], "date": ["2017 m. baland\u017eio  4 d. 10:11"], "id": "74251118"},
{"url": "http://www.delfi.lt/veidai/muzika/neseniai-trecios-atzalos-sulaukes-a-veberis-naujo-seimos-nario-atsiradimas-karjeros-neturetu-paveikti.d?id=74253126", "title": ["Neseniai tre\u010dios at\u017ealos sulauk\u0119s A. V\u0117beris: naujo \u0161eimos nario atsiradimas karjeros netur\u0117t\u0173 paveikti"], "text": ["- Plano atkurti grup\u0119 aktyviai veiklai nebuvo. Prie\u0161 daugiau nei trejus metus gim\u0117 id\u0117ja pamin\u0117ti grup\u0117s veiklos dvide\u0161imtmet\u012f. Drauge su Alanu ta proga sureng\u0117me tur\u0105 penkiose arenose, o jau tuomet pasigirdo daug raginim\u0173 t\u0119sti tai, k\u0105 darome, nesustoti. Savaime, nedirbtinai, t\u0119siame tai ir pana\u0161u, kad s\u0117kmingai.", "- Sugr\u012f\u017eome po 12 met\u0173 trukusios pertraukos. Tai tikrai pakankamai ilga laiko atkarpa, \u0161ou versle yra \u012fvyk\u0119 per \u0161\u012f laik\u0105 labai daug poky\u010di\u0173, ta\u010diau ka\u017ekoki\u0173 astronomini\u0173, mums ne\u012fveikiam\u0173 i\u0161\u0161\u016bki\u0173 nebuvo. Esame seni scenos vilkai, daugelis dalyk\u0173 mums yra puikiai \u017einomi. Nebuvo nei ka\u017ekoki\u0173 akibrok\u0161t\u0173, nei ypating\u0173 netik\u0117tum\u0173. D\u017eiaugiam\u0117s, kad per t\u0105 laikotarp\u012f atsirado nauj\u0173 puiki\u0173 grupi\u0173, kurios s\u0117kmingai kuria ger\u0105 muzik\u0105. Mes patys, \u201eNaktin\u0117s personos\u201c, turime savo ni\u0161\u0105, savo muzikin\u012f stili\u0173, kuris su niekuo nesupainiojamas. D\u0117l to labai d\u017eiaugiam\u0117s, nes galime koja kojon eiti ir su bi\u010diuliais i\u0161 ankstesni\u0173 laik\u0173, ir su naujais kolegomis.", "- Be abejo, buvo toki\u0173 \u017emoni\u0173. Manau, kad tai \u2013 normalu. Juk visiems ne\u012ftiksi. Ta\u010diau jau prie\u0161 trejus metus, kai paskelb\u0117me apie tur\u0105, mes patys jutome labai didel\u012f palaikym\u0105, mat\u0117mete susidom\u0117jim\u0105, biliet\u0173 pardavimus, ir tai mums buvo neblogas indikatorius, kaip mus vertina ir kaip laukia sugr\u012f\u017etant. Paties sugr\u012f\u017eimo tikrai nebijojome, auk\u0161tai i\u0161keltomis galvomis ruo\u0161\u0117m\u0117s turui ir tai, kas vyko, pranoko m\u016bs\u0173 abiej\u0173 l\u016bkes\u010dius.", "- At\u017ealai jau du m\u0117nesiai, nemanau, kad teks pristabdyti karjer\u0105. Naujo \u0161eimos nario atsiradimas karjeros netur\u0117t\u0173 paveikti. Kaip dirbome, taip ir dirbame. Nei nauj\u0173 k\u016brini\u0173, nei koncert\u0173 nesuma\u017e\u0117s.", "- Prad\u017eioje, kai koncertuodavome, atlikdavome ankstensius \u201eNaktini\u0173 person\u0173\u201c k\u016brinius, nes nieko naujo nebuvome sp\u0117j\u0119 sukurti ir \u012fra\u0161yti. M\u016bs\u0173 atsik\u016brimo prad\u017eia buvo paremta ankstesniais, visiems iki kaul\u0173 smegen\u0173 \u017einomais k\u016briniais. Nieko nuostabaus, kad karta, u\u017eaugusi su mumis, puikiai \u017eino m\u016bs\u0173 dain\u0173 tekstus, ta\u010diau did\u017eiausi\u0105 nuostab\u0105 man suk\u0117l\u0117 tai, kad labai daug jaunimo m\u016bs\u0173 koncertuose puikiai \u017eino dainas. Juk iki sugr\u012f\u017eimo jie negal\u0117jo b\u016bti m\u016bs\u0173 mat\u0119 scenoje. Sp\u0117ju, kad jie gird\u0117jo savo t\u0117v\u0173 klausom\u0105 muzik\u0105 ir galb\u016bt klausydami net nelabai ir \u017einojo, kas yra \u0161i\u0173 dain\u0173 atlik\u0117jai. Manau, galiu sakyti, kad su mumis u\u017eaugo jau net dvi kartos.", "- Nieko nedarome dirbtinai, neforsuojame. Kai kyla nauj\u0173 id\u0117j\u0173, tuomet susitinkame studijoje, \u012fra\u0161ome ka\u017ek\u0105 naujo. Per pastaruosius trejus metus \u012fra\u0161\u0117me septynis naujus k\u016brinius. \u012era\u0161\u0119 nauj\u0105 dain\u0105, \u012ftraukiame j\u0105 ir \u012f koncertin\u0119 program\u0105. M\u016bs\u0173 koncert\u0173 programa kinta palengva \u2013 atnaujiname j\u0105 palaipsniui. Pastaruoju metu nauj\u0173 dain\u0173 atliekame vis daugiau. Manau, m\u016bs\u0173 koncert\u0173 klausytojai ne\u012fsivaizduot\u0173 ir net nesuprast\u0173 m\u016bs\u0173, jei neatliktume toki\u0173 k\u016brini\u0173 kaip \u201eKelyje\u201c, \u201eKaltas ruduo\u201c ar \u201eSukasi ratu\u201c. B\u016bna, kad publika mums neleid\u017eia nulipti nuo scenos, kol neatliekame \u201eKaltas ruduo\u201c (juokiasi).", "- Nepasaky\u010diau. Vienu metu galb\u016bt taip ir buvo, ta\u010diau esame padar\u0119 ir \u0161i\u0173 k\u016brini\u0173 remiks\u0173, jie skamba labai \u0161iuolaiki\u0161kai. Jeigu senosios originalios versijos mums buvo pabodusios, tai \u0161ios naujausios versijos pabosti dar nesp\u0117jo. Beje, \u0161iuo metu kaip tik dirbame studijoje ir neilgai trukus pristatysime dar vien\u0105 nauj\u0105 k\u016brin\u012f.", "- Tokie koncertai da\u017eniausiai b\u016bna labai jauk\u016bs ir mieli, buvome sureng\u0119 savo akustini\u0173 koncert\u0173 tur\u0105 - 10 koncert\u0173 ma\u017eesni\u0173 Lietuvos miesteli\u0173 sal\u0117se. Mums svarbiausia yra, kad tiems \u017emon\u0117ms, kurie atvyksta m\u016bs\u0173 paklausyti, b\u016bt\u0173 gera, jauku, linksma.", "- Fejerverkais nenustebinsime (juokiasi). Neturime tokio tikslo. Nestebinsime. Duosime b\u016btent tai, ko i\u0161 m\u016bs\u0173 da\u017eniausiai ir tikisi: ger\u0105 nuotaik\u0105, puiki\u0105 atmosfer\u0105, smag\u0173 laik\u0105."], "date": ["2017 m. baland\u017eio  4 d. 11:53"], "id": "74253126"},
{"url": "http://www.delfi.lt/veidai/muzika/lemon-joy-megaujasi-atgimimu-su-gerbejais-dalijasi-puikiomis-naujienomis.d?id=74253590", "title": ["\u201eLemon Joy\u201c m\u0117gaujasi atgimimu: su gerb\u0117jais dalijasi puikiomis naujienomis"], "text": ["Per beveik m\u0117nesio trukm\u0117s pertrauk\u0105 grup\u0117 taip pat nes\u0117d\u0117jo rank\u0173 sud\u0117jusi \u2013 i\u0161leido koncertin\u012f vaizdo klip\u0105 k\u016briniui \u201eM\u016bs\u0173 nepakeis\u201c i\u0161 kol kas did\u017eiausio turo koncerto Vilniaus koncert\u0173 sal\u0117je \u201eCompensa\u201c bei su savo k\u016briniais i\u0161 naujausio albumo u\u017ekop\u0117 \u012f radijo sto\u010di\u0173 top\u0173 vir\u0161\u016bnes.", "Sprendim\u0105 prat\u0119sti tur\u0105 \u201eWillkommen\u201c grup\u0117s nariai sutartinai pri\u0117m\u0117 po to, kai bilietai \u012f koncertus buvo i\u0161\u0161luoti kelios savait\u0117s dar prie\u0161 jiems \u012fvykstant.", "\u201eTai tur\u0117jo b\u016bti paskutinis turo koncertas, bet j\u016bs\u0173 d\u0117ka turas dar tik \u012fpus\u0117jo\u201c, \u2013 po kovo 10-osios koncerto \u0160iauliuose gerb\u0117jams d\u0117kojo ", ".", "Antroji \u201eLemon Joy\u201c turo dalis prasid\u0117s jau \u0161\u012f penktadien\u012f \u2013 baland\u017eio 7 dien\u0105 \u201eLemon Joy\u201c pasirodys Kaune \u201eRengini\u0173 oaz\u0117je\u201c, baland\u017eio 8 dien\u0105 \u0160iauliuose \u201eSaul\u0117je\u201c, baland\u017eio 9 dien\u0105 Klaip\u0117dos koncert\u0173 sal\u0117je, baland\u017eio 13 dien\u0105 Alytuje Kult\u016bros ir komunikacijos centre. \u201eWillkommen\u201c koncert\u0173 tur\u0105 vainikuos baland\u017eio 22 dien\u0105 pasirodymas Panev\u0117\u017eyje \u201eCido\u201c arenoje."], "date": ["2017 m. baland\u017eio  4 d. 12:07"], "id": "74253590"},
{"url": "http://www.delfi.lt/veidai/muzika/r-williamsas-paviesino-fotosopu-koreguota-lietuvos-prezidenturos-nuotrauka-pokstas-tai-ar-izeidimas.d?id=74261586", "title": ["R. Williamsas pavie\u0161ino \u201efoto\u0161opu\u201c koreguot\u0105 Lietuvos Prezident\u016bros nuotrauk\u0105: pok\u0161tas tai ar \u012f\u017eeidimas?"], "text": ["R. Williamso pavie\u0161intoje nuotraukoje pavaizduota LR Prezident\u016bra. Tiesa, nuotrauka \u0161iek tiek pakoreguota \u2013 vietoje LR herbo kompiuterine programa \u201e\u012fmontuoti\u201c Robbie Williamso inicialai RW.", "Lietuviai po nuotrauka \u0117m\u0117 d\u017eaugtis, ta\u010diau netr\u016bko ir kritikos. \u201eDidyb\u0117s manija\u201c, \u2013 juok\u0117si viena feisbuko vartotoja.", "Oficialiai patvirtinta, kad po dvej\u0173 met\u0173 pertraukos Robbie Williamsas surengs \u0161ou ir Lietuvoje. Populiarusis atlik\u0117jas Vilniaus Vingio parke koncertuos rugpj\u016b\u010dio 16 d. Jau dabar did\u017eiausiu 2017 m. koncertu tituluojamas \u0161ou bus vienintelis Robbie Williamso pasirodymas Baltijos \u0161alyse."], "date": ["2017 m. baland\u017eio  5 d. 06:34"], "id": "74261586"},
{"url": "http://www.delfi.lt/veidai/muzika/alternatyvios-muzikos-festivalis-devilstone-pristato-pirmuosius-vardus.d?id=74263140", "title": ["Alternatyvios muzikos festivalis \u201eDevilstone\u201c pristato pirmuosius vardus"], "text": ["\u201eFestivalio muzikin\u0117 kryptis nesikeis. Ekstremalus metalas, madingas rokas, \u012fdomi alternatyva plius naujov\u0117 \u2013 provokuojanti elektronika. Festivalio vinis \u2013 ne vienas ar penki \u017einomi vardai, bet visas jo turinys. Jame n\u0117ra nei vieno atsitiktinio, programos tarpus u\u017epildan\u010dio atlik\u0117jo. Visi savaip reik\u0161mingi\u201c, \u2013 prane\u0161ime spaudai tikina festivalio k\u016brybininkas Vaidas Voronavi\u010dius.", "Pasak jo, jei festivalio dalyvis i\u0161 Anyk\u0161\u010di\u0173 nei\u0161sive\u0161 bent keli\u0173 muzikini\u0173 atradim\u0173, vadinasi, jis vis\u0105 festival\u012f pramiegojo. O pramiegoti \u0161iais metais bus sunku, nes gyva muzika skamb\u0117s nuo vart\u0173 atidarymo ketvirtadien\u012f iki atsisveikinimo popiet\u0117s sekmadien\u012f per vis\u0105 festivalio perimetr\u0105.", "\u0160alia jau tradicini\u0173 \u201eVakar\u0173\u201c ir \u201eRyt\u0173\u201c scen\u0173 debiutuos nauja scena \u201eBarbablu\u201c, kurioje grosian\u010dios grup\u0117s \u012fne\u0161 \u0161vie\u017eumo ir netik\u0117t\u0173 vingi\u0173 festivalio muzikiniame kontekste. Dar dvi papildomos scenos bus skirtos naktiniams vakar\u0117liams, edukacin\u0117ms programoms, menams ir savirai\u0161kai.", "Vienas \u012fdomesni\u0173 \u0161i\u0173 met\u0173 festivalio \u0161trich\u0173 \u2013 belgi\u0161kos muzikos invazija. Vienuoli\u0173 alaus ir pranz\u016bzi\u017ek\u0173 bulvy\u010di\u0173 \u0161aliai atstovaus trys grup\u0117s. Viena j\u0173, ekstremaliai eksperimentuojantys \u201eOathbreaker\u201c liaupsinami u\u017e ne\u012fprastas i\u0161rai\u0161kos formas. 2016 metais i\u0161leid\u0119 puik\u0173 album\u0105 \u201eRheia\u201c, jie susirinko begal\u0119 teigiam\u0173 atsiliepim\u0173, atsid\u016br\u0117 sunkiosios avangardin\u0117s muzikos prie\u0161akyje ir \u0161iandien yra vertinami kaip viena ry\u0161kiausi\u0173 \u017eanro grupi\u0173. \u0160io kra\u0161to talent\u0105 taip pat demonstruos konceptualieji rokeriai \u201eRaketkanon\u201c ir noise gars\u0173 atve\u017eantys \u201eKapitan Korsakov\u201c.", "Nauj\u0173 album\u0173 pa\u017eers ne viena \u201eDevilstone\u201c grup\u0117: italai \u201eSoviet Soviet\u201c \u2013 svarbiausi, bet ne vieninteliai post punk stilistikos atstovai \u0161i\u0105 vasar\u0105 Lietuvoje; romanti\u0161kas cold wave duetas \u201eTempers\u201c vieninteliam koncertui \u012f Anyk\u0161\u010dius atskris i\u0161 Niu Jorko; trejus metus med\u017eioti sensacingi suomiai ex. \u201eBeastmilk\u201c, \u0161iuo metu \u201eGrave Pleasures\u201c, pateiks puikaus apokaliptinio, goth roko; lietuvi\u0173 m\u0117gstami pranc\u016bzai \u201eAlcest\u201c su nauju albumu primins savo sen\u0105j\u012f, unikal\u0173j\u012f stili\u0173 blackgaze; itin perspektyvi vokie\u010di\u0173 death metalo grup\u0117 \u201eDeserted Fear\u201c pademonstruos sarkasti\u0161k\u0105, juokingais video klipais pagyvint\u0105 muzikin\u012f skon\u012f; ne pirm\u0105 kart\u0105 nud\u017eiugins islandai \u201eS\u00f3lstafir\u201c \u2013 puikiai pa\u017e\u012fstami i\u0161 koncert\u0173 Vilniuje, bet dar niekad negroj\u0119 \u201eDevilstone\u201c; o Sankt Peterburgo shoegaze burtininkai \u201eShow Me A Dinosaur\u201c bei pasiut\u0119 \u0161vedai \u201eTruckfighters\u201c su nauja k\u016bryba \u012f festival\u012f gr\u012f\u0161 jau antr\u0105 kart\u0105. Ant up\u0117s kranto i\u0161dygsian\u010dioje \u201eBarbablu\u201c scenoje debiutuos ir svarbiausia festivalio indie roko grup\u0117 \u2013 melancholi\u0161kieji britai \u201eTall Ships\u201c, neabejotinai tapsiantys vienu skambiausiu festivalio muzikini\u0173 vard\u0173.", "Tai tik dalis skelbiam\u0173 devintojo \u201eDevilstone\u201c kolektyv\u0173. I\u0161samesnis s\u0105ra\u0161as pristatomas festivalio tinklapyje, o iki kol ateis vasara, muzikos, meno ir kit\u0173 vard\u0173 s\u0105ra\u0161as dar i\u0161augs bent trigubai."], "date": ["2017 m. baland\u017eio  5 d. 09:17"], "id": "74263140"},
{"url": "http://www.delfi.lt/veidai/muzika/delfi-premjera-foje-daina-kitoks-pasaulis-suskambo-visiskai-kitaip.d?id=74264136", "title": ["DELFI premjera. \u201eFoje\u201c daina \u201eKitoks pasaulis\u201c suskambo visi\u0161kai kitaip"], "text": ["Mistiniame filme pasakojama vieni\u0161os moters, ie\u0161kan\u010dios atsakym\u0173 \u012f egzistencinius gyvenimo klausimus, istorija.", "\u201eKai 1984-aisiais k\u016briau \u201eKitok\u012f pasaul\u012f\u201c, vis\u0105laik jutau, kad k\u016brinys tur\u0117jo skamb\u0117ti elektroni\u0161kai. Deja, tai buvo laikai, kai toki\u0173 svajoni\u0173 \u012fgyvendinimui tiesiog netur\u0117jome galimybi\u0173. Tod\u0117l dain\u0105, kartu su tuomet besikurian\u010dios grup\u0117s \u201eFoje\u201c nariais \u012fra\u0161\u0117me mokyklos koridoriuje\u201c, - prisiminimais dalijosi Andrius Mamontovas.", "Pra\u0117jo daugiau kaip 30 met\u0173, kol k\u016brinys suskambo taip, kaip tur\u0117jo skamb\u0117ti jam u\u017egimstant. Atlik\u0117jas prisipa\u017eino, jog drauge su \u0161ia dainos versija pagaliau baigiasi tikroji \u201eKitokio pasaulio\u201c istorija.", "\u201eKai pernai Dubline pristatin\u0117jau savi\u017eudybi\u0173 prevencijos iniciatyv\u0105 \u201eNebijok kalb\u0117ti\u201c, prie man\u0119s pri\u0117j\u0119s jaunas Airijos re\u017eisierius paklaus\u0117, ar negal\u0117t\u0173 \u201eKitokio pasaulio\u201c naudoti savo naujai kuriamame filme. Sutikau, nes supratau, kad tai bus puikus impulsas \u012fgyvendinti savo sen\u0105 svajon\u0119 \u2013 sukurti toki\u0105 \u201eKitokio pasaulio\u201c versij\u0105, koki\u0105 vis\u0105 gyvenim\u0105 nor\u0117jau gird\u0117ti\u201c, - sak\u0117 A. Mamontovas.", "\u201eKitoks pasaulis\u201c buvo \u012ftraukta \u012f to paties pavadinimo 1992 m. i\u0161leist\u0105 ankstyv\u0173j\u0173 \u201eFoje\u201c dain\u0173 album\u0105. \u0160is k\u016brinys taip pat prad\u0117jo ir 1997- \u0173j\u0173 met\u0173 grup\u0117s atsisveikinimo tur\u0105 \u201eVilnius \u2013 Kaunas \u2013 Klaip\u0117da\u201c. Paskutinio \u0161io turo koncerto Vilniaus Vingio parke klaus\u0117si 60 t\u016bkst. \u017emoni\u0173. Tai geriausias pasiekimas \u0161alies istorijoje. \u0160io pasiekimo iki \u0161iol n\u0117ra pavyk\u0119 pakartoti n\u0117 vienai Lietuvos grupei.", "\u0160iemet 50 met\u0173 sukakt\u012f min\u0117siantis Andrius Mamontovas savo k\u016brybos gerb\u0117jus kvie\u010dia \u012f i\u0161skirtin\u012f rengin\u012f \u201eAM50\u201c, gruod\u017eio 17 d. vyksiant\u012f sostin\u0117s \u201eSiemens arenoje\u201c. Art\u0117jant renginiui, \u012f kur\u012f biliet\u0173 jau beveik n\u0117ra, muzikantas pirm\u0105 kart\u0105 atvert\u0117 ir savo dienora\u0161\u010di\u0173 puslapius.", "Kiekvien\u0105 m\u0117nes\u012f savo paskyroje facebooke A. Mamontovas dalinasi k\u016brini\u0173 suk\u016brimo istorijomis. Kovo m\u0117nes\u012f nup\u016bt\u0119s dulk\u0119s nuo dainos \u201eSaul\u0117s miestas\u201c suk\u016brimo, baland\u012f grup\u0117s \u201eFoje\u201c lyderis dalinsis archyvine med\u017eiaga apie tai, kaip gim\u0117 \u201eKitoks pasaulis\u201c."], "date": ["2017 m. baland\u017eio  5 d. 10:17"], "id": "74264136"},
{"url": "http://www.delfi.lt/veidai/muzika/a-ivanauskas-fara-laiko-atostogoms-neturi-taciau-tiki-kad-kada-nors-poilsiaus-negyvenamoje-saloje.d?id=74269386", "title": ["A. Ivanauskas-Fara laiko atostogoms neturi, ta\u010diau tiki, kad kada nors poilsiaus negyvenamoje saloje"], "text": ["\u201eU\u017epuol\u0117 tokia nuotaika, kad nor\u0117josi smegenims duoti atokv\u0117pio. S\u0117dau ir para\u0161iau dain\u0105 \u201eSala\u201c, apie balto sm\u0117lio lopin\u0117l\u012f prie m\u0117lynos j\u016bros, kur n\u0117ra n\u0117 gyvos dvasios. Benas Ivanovas suk\u016br\u0117 muzik\u0105. Tie, kas jau gird\u0117jo \u0161i\u0105 dain\u0105, sako, kad ji u\u017eburia savo nuo\u0161irdumu. Ir radijo topuose \u201eSala\u201c i\u0161kart \u0161oktel\u0117jo \u012f vir\u0161\u0173\u201c, \u2013 prane\u0161ime spaudai kalba Aleksandras, \u0161iuo metu visa \u0161irdimi atsidav\u0119s savo jubiliejinio turo \u201eRONDO gyvai\u201c organizaciniams darbams.", "Ir nors didysis turas prasid\u0117s dar tik po pus\u0117s met\u0173, jau dabar reikal\u0173 tiek, kad atostogos lieka tik svajon\u0117se.", "\u201eNegaliu i\u0161mesti i\u0161 galvos tokios senos savo svajon\u0117s: bent dvi savaites praleisti be telefono, kompiuterio, interneto, negyvenamoje saloje. Kad gal\u0117tum pats kok\u012f nors augal\u0105 nusiskyn\u0119s suvalgyti, \u017euv\u012f pasigauti \u2013 ant lau\u017eo i\u0161sikepti. Joki\u0173 supermarket\u0173, jokio personalo, joki\u0173 kaimyn\u0173, \u2013 \u012f fantazijas pasineria Fara. \u2013 A\u0161 \u017einau, kad labai greitai pasiilg\u010diau kompanijos, pokalbi\u0173. Bet dabar atrodo, kad vien\u0105 kart\u0105 metuose i\u0161tr\u016bkti \u012f toki\u0105 sal\u0105 b\u016bt\u0173 labai naudinga.\u201c", "Pastar\u0105j\u012f kart\u0105, sausio m\u0117nes\u012f, jis su \u0161eima ils\u0117josi Izraelyje. \u201eMan netinka tos atostogos, kai turi b\u016bti vienoje vietoje ir vis\u0105 laik\u0105 valgyti. O Izraelyje praleistas laikas buvo tobulas: apva\u017eiavome visas \u0161ventas vietas, daug k\u0105 aplank\u0117me. \u017dinoma, visko pamatyti vienu kartu ne\u012fmanoma, tod\u0117l labai nor\u0117\u010diau ten dar sugr\u012f\u017eti\u201c, \u2013 sako A. Ivanauskas.", "O kol kas, kai atostogos \u2013 tik svajon\u0117se, Fara keliauja dainomis. Naujausi\u0105 \u201eRondo\u201c k\u016brin\u012f jau suka radijo stotys. Tik\u0117tina, kad \u0161i\u0105 vasar\u0105 \u201eSala\u201c ne vien\u0105 lyd\u0117s automobilyje, judan\u010diame atostog\u0173 link.", "V\u0117liau, lapkrit\u012f ir gruod\u012f, \u0161i daina b\u016btinai skamb\u0117s A. Ivanausko jubiliejinio turo koncertuose.", "\u201eTikrai \u012ftrauksime \u201eSal\u0105\u201c \u012f \u201eRONDO gyvai\u201c program\u0105 ir, \u017einoma, \u012f m\u016bs\u0173 nauj\u0105j\u012f album\u0105\u201c, \u2013 patikina \u201eRondo\u201c lyderis.", "Dain\u0105 \u201eSala\u201c galite i\u0161girsti \u010dia:"], "date": ["2017 m. baland\u017eio  5 d. 13:58"], "id": "74269386"},
{"url": "http://www.delfi.lt/veidai/muzika/daddy-was-a-milkman-vieninteli-koncerta-sia-vasara-surengs-traku-pilyje.d?id=74276064", "title": ["\u201eDaddy Was A Milkman\u201c vienintel\u012f koncert\u0105 \u0161i\u0105 vasar\u0105 surengs Trak\u0173 pilyje"], "text": ["\u201eTai - vienintelis mano vasaros koncertas, vyksiantis ne festivalyje\u201c, \u2013 sako \u201eDaddy Was A Milkman\u201c pseudonimu prisistatantis atlik\u0117jas Ignas Poci\u016bnas. \u201eD\u017eiaugiuosi, kad \u0161\u012fkart galiu jus visus pakviesti \u012f ypating\u0105 viet\u0105 \u2013 Trak\u0173 pil\u012f\u201c.", "Ger\u0173 naujien\u0173 atlik\u0117jas turi ir daugiau: netrukus gerb\u0117jus pasieks visi\u0161kai nauja daina i\u0161 \u0161iuo metu \u012fra\u0161in\u0117jamo antrojo \u201eDaddy Was A Milkman\u201c albumo.", "Akimirkos i\u0161 \u201eDaddy Was A Milkman\u201c albumo \u201eDaydreaming\u201c pristatymo:", "Prie\u0161 dvejus metus debiutav\u0119s \u201eDaddy Was A Milkman\u201c greitai peln\u0117 meloman\u0173 ir muzikos kritik\u0173 simpatijas. Geriausias to \u012frodymas yra an\u0161laginiai koncertai \u2013 iki \u0161iol \u012f visus rengtus \u201eDaddy Was A Milkman\u201c pasirodymus gerb\u0117jai i\u0161pirko visus bilietus.", "Pirm\u0105kart tai \u012fvyko pra\u0117jusi\u0173 met\u0173 liep\u0105, kada \u012f debiutinio albumo \u201eDaydreaming\u201c pristatymo koncert\u0105 Mokytoj\u0173 kiemelio \u201eVasaros terasoje\u201c netilpo visi nor\u0117j\u0119. A\u017eiota\u017eas buvo toks did\u017eiulis, kad gerb\u0117jai visus bilietus i\u0161pirko likus kelioms savait\u0117ms iki renginio.", "Gruod\u017eio m\u0117nes\u012f \u201eDaddy Was A Milkman\u201c sureng\u0117 koncertus trijuose did\u017eiuosiuose \u0161alies miestuose \u2013 Klaip\u0117doje, Kaune ir Vilniuje. V\u0117l i\u0161pirkus visus bilietus, sostin\u0117je buvo paskelbtas papildomas koncertas, kurio bilietai i\u0161tirpo \u017eaibi\u0161ku grei\u010diu.", "2016 m. vainikavo dar vienas an\u0161laginis \u201eDaddy Was A Milkman\u201c koncertas \u2013 \u0161\u012fkart visus bilietus i\u0161pirko \u201ebraliukai\u201c latviai, m\u016bs\u0173 atlik\u0117jo klaus\u0119 sausakim\u0161ame \u201ePalladium\u201c klube Rygoje (Latvija).", "\u201eDaddy Was A Milkman\u201c \u2013 \u201eRead My Mind\u201c:", "\u201eDaddy Was A Milkman\u201c savo programose nori matyti daugelis did\u017ei\u0173j\u0173 m\u016bs\u0173 regiono festivali\u0173 organizatori\u0173. Pernai atlik\u0117jas s\u0117kmingai atstovavo m\u016bs\u0173 \u0161aliai did\u017eiausiame Baltijos \u0161ali\u0173 festivalyje \u201ePositivus\u201c. Puikiu jo pasirodymu m\u0117gavosi vieno did\u017eiausi\u0173 Lietuvos muzikos festivali\u0173 \u201eGranatos Live\u201c publika. Taip pat, \u201eDaddy Was A Milkman\u201c grojo vienos dienos festivalyje \u201eSummer In The City\u201c, kur \u201eap\u0161ild\u0117\u201c brit\u0173 \u017evaig\u017ed\u0119 John\u0105 Newman\u0105.", "Jau \u017einoma, kad \u0161iemet atlik\u0117j\u0105 v\u0117l matysime \u201eSummer In The City\u201c scenoje \u2013 \u201eDaddy Was A Milkman\u201c kartu su pagrindin\u0117mis \u017evaig\u017ed\u0117mis \u201eRoyksopp\u201c ir JP Cooper \u017eada surengti i\u0161skirtin\u012f pasirodym\u0105. Nepaisant to, vienintelis \u201eDaddy Was A Milkman\u201c koncertas ne festivaliuose \u012fvyks rugpj\u016b\u010dio 3 d. Trak\u0173 pilyje.", "Vienintel\u012f \u201eDaddy Was A Milkman\u201c vasaros koncert\u0105 rengia did\u017eiausias Baltijos \u0161ali\u0173 koncert\u0173 organizatorius \u201eLive Nation Lietuva\u201c, \u0161\u012fmet sostin\u0117je surengsiantis vienos dienos festival\u012f \u201eSummer In The City\u201c su legendiniu norveg\u0173 elektronin\u0117s muzikos duetu \u201eRoyksopp\u201c ir daugeliu kit\u0173 \u017evaig\u017edi\u0173, taip pat Trak\u0173 pilyje vyksiant\u012f vienintel\u012f Baltijos \u0161alyse amerikie\u010di\u0173 rokerio Alice Cooper koncert\u0105, did\u017eiausi\u0105 met\u0173 \u0161ou \u2013 Robbie Williamso pasirodym\u0105 Vilniaus Vingio parke, rudens sezon\u0105 sostin\u0117je prad\u0117sian\u010dios Italijos super\u017evaig\u017ed\u0117s Zucchero ir amerikie\u010di\u0173 rokeri\u0173 \u201eFuture Island\u201c koncertus."], "date": ["2017 m. baland\u017eio  6 d. 09:50"], "id": "74276064"},
{"url": "http://www.delfi.lt/veidai/muzika/panteros-pristato-nauja-daina-ikvepe-jautrus-asmeniniai-isgyvenimai.d?id=74282808", "title": ["\u201ePanteros\u201d pristato nauj\u0105 dain\u0105: \u012fkv\u0117p\u0117 jautr\u016bs asmeniniai i\u0161gyvenimai"], "text": ["\u201eNebuvo lengva, viskas buvo labai ni\u016bru, bet dabar viskas gerai, naujas puslapis atverstas, o kurdamos \u012f dain\u0105 sud\u0117jome visas tuo metu i\u0161gyventas emocijas\u201c, - pasakojo M. Ostrenkova.", "I\u0161 prad\u017ei\u0173 merginos tur\u0117jo vienoki\u0173 id\u0117j\u0173, v\u0117liau jos keit\u0117si, kol galiausiai pavyko \u012fra\u0161yti tai, apie k\u0105 abi ir buvo sumaniusios. Dainos tekst\u0105 para\u0161\u0117 pati Monika, \u201eNoriu jaust tave\u201c muzika \u2013 prodiuserio Arvydo Martin\u0117no-Vud\u017eio.", "\u201eDaina buvo prad\u0117ta, ir trumpam pad\u0117ta \u012f stal\u010di\u0173. Planavome j\u0105 pristatyti \u0161v. Valentino dienai, v\u0117liau galvojome jau apie Kovo 8-\u0105j\u0105, ta\u010diau m\u016bs\u0173 netenkino tai, k\u0105 buvome sumanusios, vis nor\u0117josi padaryti geriau, \u012fdomiau, ir \u0161tai \u2013 pagaliau \u201eNoriu jaust tave\u201c - internete. Matyt, \u017eiemos metas nebuvo tinkamas laikas. \u017dinot, kaip b\u016bna, kartais pradedi darb\u0105 ir jis nepasidaro. At\u0117jo laikas, u\u017esibr\u0117\u017e\u0117me ai\u0161k\u0173 tiksl\u0105 ir pagaliau \u0161\u012f k\u016brin\u012f \u012fra\u0161\u0117me pas geriausi\u0105 Lietuvos prodiuser\u012f Vud\u012f\u201c, - linksmai kalb\u0117jo M. Ostrenkova.", "Beje, prad\u0117jusios darbus, susijusius su dainos k\u016brimu, merginos susila\u017eino. Kaip pasakojo M. Ostrenkova, ji su Renata la\u017einosi, ar sp\u0117s dain\u0105 pristatyti Kovo 8-\u0105.", "\u201eNesp\u0117jome. Ir tik dabar prisiminiau, kad Renata man liko skolinga m\u0117sainio komplekt\u0105, nes ji nebuvo teisi d\u0117l datos\u201c - juok\u0117si Monika.", "Paklausta, kas \u012fkv\u0117p\u0117 para\u0161yti tok\u012f dainos tekst\u0105, Monika nesl\u0117p\u0117, kad jos ir R. Gaidan asmeniniame gyvenime \u017eiemos metu \u012fvyko pasikeitim\u0173, itin jautri\u0173 meil\u0117s i\u0161gyvenim\u0173. Ir nors M. Ostrenkova i\u0161 prad\u017ei\u0173 nelabai noriai atviravo, kas \u012fvyko, neilgai trukus papra\u0161yta glaustai papasakojo apie asmeni\u0161kumus.", "\u201eDabar galiu tik pad\u0117koti tam \u017emogui, kuris \u012fkv\u0117p\u0117 mane para\u0161yti \u0161i\u0105 dain\u0105. Jeigu labai daug nesiple\u010diant, galiu pasakyti tik tiek, kad buvo \u017eiema, labai tr\u016bko \u0161ilumos, jaukumo, viskas atrod\u0117 labai blogai ir ni\u016briai. \u017dinot, kai aplink taip \u0161alta viskas, oras ni\u016brus... Santykiai klost\u0117si ne taip, kaip tur\u0117t\u0173. Meil\u0117 \u0161ird\u012f drask\u0117. Na tiesiog buvo ne tas \u017emogus, ne toks, kokio man i\u0161 ties\u0173 reik\u0117jo. O dabar jau atverstas naujas lapas\u201c, - papasakojo ji ir patikino dedanti daug vil\u010di\u0173, kad \u201eNoriu jaust tave\u201c patiks ir \u201ePanter\u0173\u201c gerb\u0117jams, ir prie j\u0173 dar nesp\u0117jusiems prisijungti.", "Paklausus, ar atlik\u0117jos ketina \u0161iai dainai sukurti ir vaizdo klip\u0105, M. Ostrenkova sak\u0117, jog kol kas toki\u0173 plan\u0173 lyg ir n\u0117ra, bet neatmet\u0117 galimyb\u0117s vasaros metu nufilmuoti vaizdo klip\u0173 kitiems \u201ePanter\u0173\u201c k\u016briniams.", "\u201eNoriu jaust tave\u201c jau sp\u0117jo i\u0161girsti ir Monikos bi\u010diuliai. Kaip pasakojo pa\u0161nekov\u0117, j\u0173 manymu, \u0161i daina \u2013 rim\u010diausia, k\u0105 iki \u0161iol buvo prista\u010diusios \u201ePanteros\u201c.", "\u201eNa, o kaip dain\u0105 \u012fvertins m\u016bs\u0173 gerb\u0117jai, pa\u017ei\u016br\u0117sime. Abi su Renata tikim\u0117s, kad jiems k\u016brinys tikrai tur\u0117t\u0173 patikti, nes \u012fd\u0117jome labai daug sav\u0119s, steng\u0117m\u0117s, kad viskas b\u016bt\u0173 taip, kaip pa\u010dios buvome sumaniusios. M\u016bs\u0173 galutinis rezultatas nenuvyl\u0117 \u2013 prie\u0161ingai \u2013 labai prad\u017eiugino. Tikrai \u012f \u0161\u012f k\u016brin\u012f \u012fd\u0117jome labai daug \u0161irdies\u201c, - tikino M. Ostrenkova."], "date": ["2017 m. baland\u017eio  6 d. 14:58"], "id": "74282808"},
{"url": "http://www.delfi.lt/veidai/muzika/lietuvoje-koncertuosianciu-legendiniu-erasure-demesys-sokiu-aiksteliu-megejams.d?id=74290620", "title": ["Lietuvoje koncertuosian\u010di\u0173 legendini\u0173 \u201eErasure\u201c d\u0117mesys - \u0161oki\u0173 aik\u0161teli\u0173 m\u0117g\u0117jams"], "text": ["\u201eErasure\u201c dainos \u201eLove You To The Sky\u201c remiksas:", "Kaip ra\u0161oma koncerto organizatori\u0173 prane\u0161ime spaudai, \u201eErasure\u201c albume \u201eWorld Be Gone\u201c bus de\u0161imt nauj\u0173 dain\u0173, kurias duetas \u012fra\u0161\u0117 kartu su prodiuseriu Matty Greenu. Pirmuoju singlu tapo daina \u201eLove You To The Sky\u201c. \u0160iandien gerb\u0117jams pristatyta nauja \u0161io k\u016brinio versija, kuri\u0105 prodiusavo \u017einomas britas Adamas Turneris.", "Prodiuseris, kuris DJ\u2018umi dirba nuo 13 met\u0173, i\u0161gars\u0117jo su Paloma Faith, Professor Green, \u201eFoxes\u201c ir daugelio kit\u0173 atlik\u0117j\u0173 hit\u0173 remiksais. Neseniai jis, kartu su kitu britu Jamesu Hurru, pristat\u0117 Robbie Williamso balad\u0117s \u201eI Love My Life\u201c remiks\u0105.", "Rugpj\u016b\u010dio 16 d. Vilniaus Vingio parke koncert\u0105 rengia did\u017eiausias Baltijos \u0161ali\u0173 koncert\u0173 organizatorius \u201eLive Nation Lietuva\u201c, \u0161\u012fmet sostin\u0117je surengsiantis vienos dienos festival\u012f \u201eSummer In The City\u201c su legendiniu norveg\u0173 elektronin\u0117s muzikos duetu \u201eRoyksopp\u201c ir daugeliu kit\u0173 \u017evaig\u017ed\u017ei\u0173, taip pat Trak\u0173 pilyje vyksian\u010dius amerikie\u010di\u0173 rokerio Alice Cooper ir lietuvi\u0161kos scenos fenomeno \u201eDaddy Was A Milkman\u201c koncertus, rudens sezon\u0105 sostin\u0117je prad\u0117sian\u010dios Italijos super\u017evaig\u017ed\u0117s Zucchero ir amerikie\u010di\u0173 rokeri\u0173 \u201eFuture Islands\u201c pasirodymus."], "date": ["2017 m. baland\u017eio  7 d. 09:50"], "id": "74290620"},
{"url": "http://www.delfi.lt/veidai/muzika/lietuvoje-koncertuosianti-roko-grupe-future-islands-isleido-nauja-albuma.d?id=74302746", "title": ["Lietuvoje koncertuosianti roko grup\u0117 \u201eFuture Islands\u201c i\u0161leido nauj\u0105 album\u0105"], "text": ["Lietuvoje koncertuosianti roko grup\u0117 \u201eFuture Islands\u201c i\u0161leido nauj\u0105 album\u0105", "I\u0161trauka i\u0161 \u201eFuture Islands\u201c albumo pristatymo koncerto: ", "\u201eAbsoliutus triumfas\u201c \u2013 taip album\u0105 apib\u016bdino \u012ftakingi muzikos kritikai i\u0161 \u201eStereogum\u201c. Jiems antrino \u201eComplex\u201c: \u201ePergalingas ir heroji\u0161kas albumas\u201c.", "Viena s\u0117kmingiausi\u0173 Jungtini\u0173 Amerikos Valstij\u0173 elektroninio roko grupi\u0173 \u201eFuture Islands\u201c nauj\u0105j\u012f album\u0105 prisatys pasaulin\u0117se gastrol\u0117se. Koncertinis turas prasid\u0117s spalio 26 d. koncertu Vilniuje. Pastar\u0105j\u012f kart\u0105 amerikie\u010di\u0173 grup\u0117 Senajame \u017eemyne koncertavo prie\u0161 dvejus metus.", "\u201eFuture Islands\u201c pirmas singlas i\u0161 naujo albumo:", "Koncert\u0173 sal\u0117se \u201eFuture Islands\u201c ne tik atliks did\u017eiausio populiarumo sulaukusius k\u016brinius, bet ir pristatys nauj\u0105 \u012fra\u0161\u0105 \u201eThe Far Field\u201c. \u0160\u012f album\u0105 muzikantai \u012fra\u0161\u0117 padedami keleto kviestini\u0173 \u017evaig\u017ed\u017ei\u0173 \u2013 tarp j\u0173 yra ir legendin\u0117s grup\u0117s \u201eBlondie\u201c daininink\u0117 Debbie Harry, su kuria atlikta daina \u201eShadows\u201c.", "Visas 10 nauj\u0173 dain\u0173 \u201eFuture Islands\u201c prodiusavo Chrisas Coady, anks\u010diau dirb\u0119s su \u201eYeah Yeah Yeahs\u201c ir \u201eGrizzly Bear\u201c. Rokeriams taip pat talkino \u201eGrammy\u201c apdovanojimu \u012fvertintas prodiuseris Johnas Congletonas, su grupe dirb\u0119s legendin\u0117je \u201eSunset Sound\u201c \u012fra\u0161\u0173 studijoje.", "Naujausias \u201eFuture Islands\u201c vaizdo klipas \u201eCave\u201c:"], "date": ["2017 m. baland\u017eio  8 d. 11:01"], "id": "74302746"},
{"url": "http://www.delfi.lt/veidai/muzika/a-mamontovas-apie-dainos-kitoks-pasaulis-gimima-po-kaimynes-riksmu-teko-mokytis-save-kontroliuoti.d?id=74364780", "title": ["A. Mamontovas apie dainos \u201eKitoks pasaulis\u201c gimim\u0105: po kaimyn\u0117s riksm\u0173 teko mokytis save kontroliuoti"], "text": [], "date": ["2017 m. baland\u017eio 14 d. 10:05"], "id": "74364780"}
]